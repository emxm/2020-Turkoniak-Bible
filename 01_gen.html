<!DOCTYPE html>
<html lang="en">
<head>
  <meta charset="UTF-8">
  <meta http-equiv="X-UA-Compatible" content="IE=edge">
  <meta name="viewport" content="width=device-width, initial-scale=1.0">
  <link rel="stylesheet" href="./bible.css">
  <title>Document</title>
</head>
<body>

  <h3>Розділ&nbsp;</h3>

  <ol>
    <li>На початку створив Бог небо та землю.</li>
    <li>Земля ж була порожньою і безжиттєвою; безодню <span class="add">вкривала</span> темрява, а Дух Божий ширяв над поверхнею води.</li>
    <li>І сказав Бог: Нехай буде світло! І постало світло.</li>
    <li>Побачив Бог світло, бо воно добре, - і відділив Бог світло від темряви.</li>
    <li>Бог назвав світло днем, а темряву назвав ніччю. І був вечір, і був ранок, - день перший.</li>
    <li>І сказав Бог: Хай буде небозвід посеред води, щоби був поділ між водою й водою!</li>
    <li>І створив Бог небозвід, і відокремив воду, яка була під небозводом, і воду, що над небозводом. І сталося так.</li>
    <li>Назвав Бог небозвід небом. Був вечір, і настав ранок - день другий.</li>
    <li>І сказав Бог: Хай збереться вода, що під небом, в одне місце, і хай з'явиться суша! І сталося так.</li>
    <li>Назвав Бог сушу землею, а зібрані разом води назвав морями. І побачив Бог, що <span class="add">так</span> добре.</li>
    <li>І сказав Бог: Хай зростить земля лугові трави, що розсівають насіння, і дерево плодовите, яке на землі приносило б плід за своїм родом, що має в собі насіння. І сталося так.</li>
    <li>І породила земля лугові трави, що розсівають насіння, за родом своїм, і дерева, що приносять плоди, які <span class="add">мають</span> в собі насіння, за своїм родом. І побачив Бог, що <span class="add">це</span> добре.</li>
    <li>І був вечір, і настав ранок, день третій.</li>
    <li>І сказав Бог: Нехай постануть світила на небозводі, щоб розрізняти день від ночі, і нехай будуть як знамення, які <span class="add">визначають</span> пори, дні та роки.</li>
    <li>Нехай стануть вони світилами на небозводі, щоб освітлювати землю. І сталося так.</li>
    <li>І створив Бог два великих світила: більше світило, щоб управляти днем, а менше світило щоб управляти ніччю, і зорі.</li>
    <li>І поставив їх Бог на небозводі, щоб світили над землею,</li>
    <li>та управляли днем і ніччю, відділяючи світло від темряви. І побачив Бог, що <span class="add">так</span> добре.</li>
    <li>І був вечір, і настав ранок, день четвертий.</li>
    <li>І знову сказав Бог: Нехай закишить вода багатьма створіннями з живою душею, і птахи нехай літають над землею у небесному просторі.</li>
    <li>І створив Бог величезних морських істот, і кожну душу живих тварин, якими наповнилися води за їхнім родом, та всяких крилатих птахів за їхнім родом. І побачив Бог, що <span class="add">так</span> добре.</li>
    <li>Поблагословив їх Бог, кажучи: Плодіться й розмножуйтеся, наповнюйте воду в морях, а птахи нехай множаться на землі!</li>
    <li>Був вечір, і настав ранок, - день п'ятий.</li>
    <li>Далі сказав Бог: Хай виведе земля живу душу за її родом, худобу, плазунів і звірів землі за їхнім родом! І сталося так.</li>
    <li>Тож створив Бог земних звірів за їхнім родом, і худобу за її родом, і всіх плазунів землі за їхнім родом. І побачив Бог, що <span class="add">так</span> добре.</li>
    <li>Нарешті сказав Бог: Створімо людину за Нашим образом й за Нашою подобою, та нехай люди панують над рибами морськими, птахами небесними, худобою, і над усією землею, та над усіма плазунами, що повзають по землі.</li>
    <li>І створив Бог людину за Своєю подобою, - за Божим образом створив її; Він створив їх чоловіком і жінкою.</li>
    <li>Бог поблагословив їх і сказав: Плодіться і множтеся, та наповнюйте землю, володійте нею і пануйте над рибами морськими та птахами небесними -- над усім живим, що рухається по землі!</li>
    <li>І сказав Бог: Ось дав Я вам усякі рослини, які розсівають насіння, що по всій землі, і всяке дерево, що в собі має свій плід з насінням для посіву, - вам це буде для харчування.</li>
    <li>А всім звірам землі Й усім птахам небесним, і кожному <span class="add">плазуну</span>, що рухається по землі <span class="add">та має</span> в собі живу душу, - всяку зелену рослинність на їжу. І сталося так.</li>
    <li>І оглянув Бог усе, що створив. І було <span class="add">воно</span> дуже добре. Знову був вечір і був ранок - день шостий.</li>
  </ol>

  <h3>Розділ&nbsp;</h3>

  <ol>
    <li>Так звершені були небо й земля, і всі їхні <span title="Вистроєні сили -- небесні світила Сонячної системи.">вистроєні сили*</span>.</li>
    <li>Закінчив Бог до сьомого дня Своє діло <span class="add">творіння</span>, яке Він чинив, і спочив Він сьомого дня від усієї Своєї праці, яку звершив.</li>
    <li>І поблагословив Бог сьомий день, і освятив його, бо того <span class="add">дня</span> відпочив Він від усієї Своєї праці, яку Бог під час творіння здійснював.</li>
    <li>Це - опис походження неба й землі, коли вони були створені, того дня, в який створив <span class="YHWH">Господь</span> Бог землю та небо.</li>
    <li>Адже <span class="add">до того</span> на землі не було жодної польової рослини, і ніяка польова трава ще не зійшла, бо не дав <span class="YHWH">Господь</span> Бог дощу на землю, і не було людини, щоб її обробляти.</li>
    <li>Та з землі підіймалась волога і напувала всю поверхню землі.</li>
    <li><span class="add">Взявши</span> порох з землі, створив <span class="YHWH">Господь</span> Бог людину. І вдихнув у її ніздрі дихання життя, - і стала людина душею живою.</li>
    <li>І насадив <span class="YHWH">Господь</span> Бог рай на сході Едему, й оселив там людину, яку створив.</li>
    <li><span class="YHWH">Господь</span> Бог виростив із землі всякі дерева - гарні на вигляд і придатні для їжі, а <span class="add">також</span> дерево життя посеред раю, та дерево Пізнання добра і зла.</li>
    <li>Із Едему виходила ріка щоби зрошувати рай; далі вона ділилася на чотири протоки.</li>
    <li>Назва першої - Пішон. Вона протікає через усю землю Хавіла там, де є золото.</li>
    <li>Золото тієї землі добре; там є також бделій і камінь онікс.</li>
    <li>Назва другої ріки-<span class="add">протоки</span> Гіхон. Вона протікає через усю землю Куш.</li>
    <li>Третя ріка - Тигр, що тече на сході Ашшуру. Четверта ж ріка - Евфрат.</li>
    <li>Взяв <span class="YHWH">Господь</span> Бог людину, і оселив її в Едемському раю, щоб його обробляти та за ним доглядати.</li>
    <li>І заповів <span class="YHWH">Господь</span> Бог людині: З усякого дерева, що в раю, вживатимеш у їжу.</li>
    <li>Але з дерева Пізнання добра й зла - не їстимеш з нього; бо того дня, коли скуштуєш його, неодмінно помреш!</li>
    <li>Далі сказав <span class="YHWH">Господь</span> Бог: Недобре бути чоловікові самотнім. Створю для нього помічника, відповідного йому.</li>
    <li>Після того як створив <span class="YHWH">Господь</span> Бог із землі всіх польових звірів, і всіх небесних птахів, то привів їх до Адама, щоби побачити, як їх назве. І як їх назвав Адам, - кожну живу душу, - так вона і звалася.</li>
    <li>І дав Адам назви всім тваринам та небесним птахам, всім польовим звірам, але Адамові не знайшлося помічника, подібного до нього.</li>
    <li>Тож навів <span class="YHWH">Господь</span> Бог глибокий сон на Адама, і коли той заснув, <span class="add">Бог</span> взяв одне з його ребер, а те місце заповнив тілом.</li>
    <li>Ребро, яке взяв у Адама, <span class="YHWH">Господь</span> Бог створив жінкою і привів її до чоловіка.</li>
    <li>І сказав Адам: Це дійсно кістка від моїх кісток, і тіло від мого тіла, тому вона називатиметься жінкою, бо походить від чоловіка.</li>
    <li>Тому залишить чоловік свого батька й свою матір і пристане до своєї жінки - і стануть вони одним тілом.</li>
    <li>Були ж <span class="add">вони</span> обоє нагі, - Адам і його жінка, - і не соромилися.</li>
  </ol>

  <h3>Розділ&nbsp;</h3>

  <ol>
    <li>Змій був найхитрішим з усіх польових звірів, яких створив <span class="YHWH">Господь</span> Бог. Він промовив до жінки: Чи справді Бог звелів: Не їжте зі жодного дерева раю?</li>
    <li>Жінка відповіла змієві: Плоди з дерев раю ми можемо їсти,</li>
    <li>і лише плоди дерева, що посеред раю, - Бог сказав: Не їжте з нього, і не доторкайтеся до нього, а то помрете.</li>
    <li>І сказав змій жінці: Ні! Ви не помрете!</li>
    <li>Адже знає Бог, що того дня, коли скуштуєте з нього, відкриються ваші очі, і станете ви, як боги, одержавши пізнання добра і зла.</li>
    <li>Побачила жінка, що дерево придатне для їжі й на вигляд воно приємне, <span class="add">оскільки</span> було бажання одержати знання. Тож вона взяла плід, з'їла його і дала також своєму чоловікові, що <span class="add">був</span> із нею, і він з'їв.</li>
    <li>І відкрилися їм обом очі, й зрозуміли вони, що були нагі, тож вони зшили листя смоківниці й поробили собі пояси.</li>
    <li>Почувши голос <span class="YHWH">Господа</span> Бога, Який ходив у раю в <span class="add">час</span> денної прохолоди, Адам і його жінка сховалися від <span class="YHWH">Господа</span> Бога серед дерев раю.</li>
    <li>Тоді покликав <span class="YHWH">Господь</span> Бог Адама, і запитав його: Де ти?</li>
    <li>Той відповів Йому: Я почув Твій голос у раю, - і злякався, бо я нагий, тому й сховався.</li>
    <li>Промовив <span class="add">до нього Бог</span>: Хто сказав тобі, що ти нагий? Чи не їв ти з того дерева, з якого Я наказав тобі не їсти?</li>
    <li>Адам відповів: Жінка, яку Ти дав, <span class="add">щоби була</span> зі мною, <span class="add">це</span> вона мені дала з дерева, і я їв.</li>
    <li>Тоді запитав Бог жінку: Що ж ти наробила? А жінка відповіла: Змій мене обманув, - і я їла.</li>
    <li>Тож сказав <span class="YHWH">Господь</span> Бог змієві: За те, що ти таке вчинив, проклятий ти з-поміж усіх тварин і з-поміж усіх диких звірів. На череві своєму ти повзтимеш, і землю їстимеш по всі дні свого життя.</li>
    <li>Я покладу ворожнечу між тобою й жінкою, між твоїм насінням і її насінням. Воно розчавить тобі голову, а ти будеш жалити його в п'яту.</li>
    <li>А жінці сказав: Вельми помножу твої болі й твої муки під час народження дітей. До твого чоловіка відчуватимеш потяг, а він над тобою пануватиме.</li>
    <li>Адамові Бог сказав: Оскільки ти послухав голосу своєї жінки і з'їв з дерева, з якого Я наказав тобі не їсти, - проклята через тебе земля! В тяжкій праці харчуватимешся з неї в усі дні свого життя.</li>
    <li>Тернину й будяки родитиме тобі, і будеш їсти польові рослини <span class="add">і злаки</span>.</li>
    <li>У поті свого чола їстимеш свій хліб, доки не повернешся в землю, звідки ти був узятий. Бо ти - порох, і до пороху вернешся.</li>
    <li>Адам дав своїй жінці ім'я Єва, бо вона стала матір'ю всіх людей.</li>
    <li>А <span class="YHWH">Господь</span> Бог зробив Адамові та його жінці одяг зі шкур - і зодягнув їх.</li>
    <li>Тоді сказав <span class="YHWH">Господь</span> Бог: Оце став чоловік немов один з Нас, знаючи добро й зло. Тож тепер, аби лишень він не простягнув своєї руки, і не взяв ще й з дерева життя, не спожив, і не став жити вічно.</li>
    <li>Тому вислав його <span class="YHWH">Господь</span> Бог з едемського саду, щоб обробляти землю, з якої він був узятий.</li>
    <li>Тож вигнав <span class="add">Бог</span> людину і поставив на сході едемського раю херувимів та полум'яного меча, що обертався, аби стерегти дорогу до дерева життя.</li>
  </ol>

  <h3>Розділ&nbsp;</h3>

  <ol>
    <li>Адам пізнав Єву, свою жінку, тож вона завагітніла й народила Каїна. І сказала: Набула я людину завдяки <span class="YHWH">Господеві</span>.</li>
    <li>Згодом народила його брата Авеля. Авель став пастухом овець, а Каїн був землеробом.</li>
    <li>З бігом часу Каїн приніс жертву <span class="YHWH">Господеві</span> з плодів землі.</li>
    <li>Авель також приніс від своїх первородних овець та від їхнього жиру. І зглянувся <span class="YHWH">Господь</span> на Авеля та на його жертву,</li>
    <li>а на Каїна і на його жертву не звернув уваги. Тож Каїн дуже розлютився і став похмурим на обличчі.</li>
    <li>І сказав <span class="YHWH">Господь</span> Каїнові: Чому ти розгнівався, і чому твоє обличчя спохмурніло?</li>
    <li>Якби ти вчинив, як слід, то хіба <span class="add">твоя жертва</span> не була би прийнята? А якщо ти не зробив так, як потрібно, то при дверях чатує гріх. Він спонукає до пожадання, але ти маєш над ним панувати.</li>
    <li>Якось посварився Каїн зі своїм братом Авелем. І коли вони були в полі, то Каїн напав на свого брата Авеля, та вбив його.</li>
    <li>Запитав <span class="YHWH">Господь</span> Каїна: Де Авель, твій брат? А <span class="add">Каїн</span> відповів: Не знаю, хіба я сторож мого брата?</li>
    <li>І <span class="YHWH">Господь</span> сказав: Що ж ти наробив?! Голос крові твого брата волає до Мене від землі.</li>
    <li>Тепер же проклятий ти від землі, яка відкрила свої уста, щоби прийняти кров твого брата з твоєї руки.</li>
    <li>Коли оброблятимеш землю, вона більше не дасть належної сили. Будеш блукати й не знаходитимеш місця на землі.</li>
    <li>І сказав Каїн до <span class="YHWH">Господа</span>: Надто велика моя провина, щоб я міг її знести!</li>
    <li>Ти ось проганяєш мене сьогодні з цієї землі, і я ховатимусь від обличчя Твого, буду блукати й тинятися по землі; може статися, що перший, хто мене зустріне, уб'є мене.</li>
    <li>Однак <span class="YHWH">Господь</span> йому сказав: Цього не станеться! Кожному, хто вб'є Каїна, відомститься усемеро. Тому поклав <span class="YHWH">Господь</span> на Каїнові знак, аби не вбив його кожен, хто його зустріне.</li>
    <li>Тож відійшов Каїн від <span class="YHWH">Господнього</span> лиця й оселився в землі Нод, на схід від Едему.</li>
    <li>Пізнав Каїн свою жінку, вона завагітніла й народила Еноха. Тож <span class="add">Каїн</span> збудував місто і назвав його іменем свого сина: Енох.</li>
    <li>В Еноха ж народився Ірад, а Ірад породив Мегуяіла; Мегуяіл породив Матусаїла, а Матусаїл породив Ламеха.</li>
    <li>Ламех взяв собі дві жінки: ім'я однієї - Ада, а другої - Цілла.</li>
    <li>Ада народила Явала: він був батьком тих, що живуть у наметах і <span class="add">доглядають</span> за худобою.</li>
    <li>А ім'я його брата - Ювал: він був батьком усіх тих, хто грає на гуслах та сопілці.</li>
    <li>Цілла також народила, Тувал-Каїна, який виготовляв усяке знаряддя з міді та заліза. Сестра ж Тувал-Каїна <span class="add">звалася</span> Ноемою.</li>
    <li><span class="add">Якось</span> Ламех сказав своїм жінкам: Адо і Цілло, послухайте мене! Жінки Ламеха, візьміть до уваги мої слова: я вбив чоловіка за свою рану, - молодика за <span class="add">завданий</span> мені удар;</li>
    <li>якщо за Каїна відомститься усемеро, то за Ламеха - у сімдесят сім разів!</li>
    <li>Знову пізнав Адам свою жінку; тож вона народила сина і назвала його на ім'я Сиф, <span class="add">сказавши</span>: Бог дав мені іншого нащадка замість Авеля, якого вбив Каїн.</li>
    <li>У Сифа також народився син, якому він дав ім'я Енош. Тоді почали прикликати Ім'я <span class="YHWH">Господнє</span>.</li>
  </ol>

  <h3>Розділ&nbsp;</h3>

  <ol>
    <li>Книга родоводу Адама. Коли створив Бог людину, - Він за образом Божим створив її - </li>
    <li>чоловіком і жінкою створив їх, і поблагословив їх. <span class="add">Того</span> дня, коли створив їх, Бог дав їм ім'я: Людина.</li>
    <li>Коли Адам прожив сто тридцять років, він породив <span class="add">сина</span> за своєю подобою і за своїм образом, назвавши його: Сиф.</li>
    <li>Було ж віку Адама, після того як породив він Сифа, вісімсот років. І породив він синів та дочок.</li>
    <li>Всіх днів Адама, які він прожив, було дев'ятсот тридцять років. І він помер.</li>
    <li>Коли Сиф прожив сто п'ять років, він породив Еноша.</li>
    <li>Після того як Сиф породив Еноша, він прожив вісімсот сім років, породивши синів та дочок.</li>
    <li>А всього віку Сифа було дев'ятсот дванадцять років; і він помер.</li>
    <li>Енош прожив дев'яносто років, і породив він Кенана.</li>
    <li>Після того як породив Енош Кенана, він прожив вісімсот п'ятнадцять років, і породив інших синів та дочок.</li>
    <li>А всіх днів Еноша було дев'ятсот п'ять років; і він помер.</li>
    <li>Коли Кенан прожив сімдесят років, він породив Магалалела.</li>
    <li>Після народження Магалалела Кенан жив ще вісімсот сорок років, і породив синів та дочок.</li>
    <li>А всього віку Кенана було дев'ятсот десять років; і він помер.</li>
    <li>Магалалелу було шістдесят п'ять років, коли він породив Яреда.</li>
    <li>Прожив Магалалел, після того як породив Яреда, вісімсот тридцять років, і породив синів та дочок.</li>
    <li>А всіх днів Магалалела було вісімсот дев'яносто п'ять років; і він помер.</li>
    <li>Коли Яредові виповнилось сто шістдесят два роки, він породив Еноха.</li>
    <li>Після того як Яред породив Еноха, він прожив ще вісімсот років, і породив синів та дочок.</li>
    <li>Всього віку Яреда було дев'ятсот шістдесят два роки; і він помер.</li>
    <li>Енохові було шістдесят п'ять років, коли він породив Метусала.</li>
    <li>Породивши Метусала, Енох ходив з Богом триста років і породив синів та дочок.</li>
    <li>Усього прожив Енох триста шістдесят п'ять років.</li>
    <li>Енох ходив з Богом й не стало його, бо забрав його Бог.</li>
    <li>Як Матусал прожив сто вісімдесят сім років, він породив Ламеха.</li>
    <li>І прожив Матусал, після того як породив Ламеха, сімсот вісімдесят два роки, і породив синів та дочок.</li>
    <li>А всього віку Матусала було дев'ятсот шістдесят дев'ять років; і він помер.</li>
    <li>Проживши сто вісімдесят два роки, Ламех породив сина</li>
    <li>і дав йому ім'я Ной, кажучи: Він дасть розраду в наших справах, у праці наших рук на землі, яку <span class="YHWH">Господь</span> прокляв.</li>
    <li>Після того як Ламех породив Ноя, він прожив п'ятсот дев'яносто п'ять років, і породив синів та дочок.</li>
    <li>Всього віку Ламеха було сімсот сімдесят сім років; і він помер.</li>
    <li>Було Ною п'ятсот років, коли він породив Сима, Хама та Яфета.</li>
  </ol>

  <h3>Розділ&nbsp;</h3>

  <ol>
    <li>Коли кількість людей на землі почала зростати, в них народилися дочки.</li>
    <li>А сини Божі, побачивши, що людські дочки вродливі, брали їх собі за жінок, - хто яку вподобав.</li>
    <li>І промовив <span class="YHWH">Господь</span>: Дух Мій не перебуватиме в людях повік, бо вони -- тіло. Тож їхнього віку буде сто двадцять років.</li>
    <li>У ті дні на землі жили велетні, особливо після того, як входили Божі сини до людських дочок, які народжували їм. Це були силачі - відомі люди стародавнього світу.</li>
    <li>Побачив <span class="YHWH">Господь</span>, що <span class="add">дуже</span> велика розбещеність людей на землі, й усі бажання їх сердець повсякчасно <span class="add">спрямовані</span> лише на зло,</li>
    <li>тож засмутився <span class="YHWH">Господь</span>, що створив людину,на землі, і сповнилося болем серце Його.</li>
    <li>Через те <span class="YHWH">Господь</span> сказав: Знищу людину, яку Я створив, з поверхні землі, -- від людини до тварини, плазунів і небесних птахів. Бо жалкую, що їх Я створив.</li>
    <li>Однак Ной знайшов прихильність у <span class="YHWH">Господніх</span> очах.</li>
    <li>А ось родовід Ноя: Ной був праведним чоловіком, досконалим серед свого оточення. Ной ходив з Богом.</li>
    <li>Ной мав трьох синів: Сима, Хама та Яфета. </li>
    <li>Земля ж зіпсувалась перед Богом, і наповнилась земля насильством.</li>
    <li>Бог оглянув землю, - і ось вона <span class="add">зовсім</span> зіпсута, бо кожне тіло викривило свою дорогу на землі.</li>
    <li>Тоді сказав Бог Ноєві: Прийшов кінець кожної істоти перед Моїм лицем, оскільки земля наповнилася злочинністю від них. Через те Я знищу і їх, і землю.</li>
    <li>Зроби собі ковчег з дерева гофер. У ковчезі зробиш перегородки, і посмолиш його зсередини та ззовні смолою.</li>
    <li>Збудуєш його таким: у довжину ковчег має бути триста ліктів, у ширину -- п'ятдесят, а у висоту - тридцять ліктів.</li>
    <li>У ковчезі зробиш отвір, і на один лікоть звузиш його вгорі. Двері зробиш у ньому збоку. Влаштуєш у ньому <span class="add">приміщення</span> на першому, другому і третьому поверхах.</li>
    <li>Бо ось Я насилаю на землю води потопу, щоби знищити під небом усяке тіло, в якому є дух життя. Усе, що живе на землі, загине.</li>
    <li>Але Я з тобою укладу Мій Заповіт. Увійдеш у ковчег ти, твої сини, твоя дружина і дружини твоїх синів з тобою.</li>
    <li>А з усього живого, З усякого тіла - по парі введеш до ковчега, щоби разом із тобою залишилися живими. Це має бути самець і самиця.</li>
    <li>З усіх птахів - за їхнім родом, з усіх звірів - за їхнім родом і з усіх плазунів землі - за їхнім родом, - по парі увійдуть до тебе, щоби залишитися живими.</li>
    <li>Ти ж візьми для себе різноманітної їжі, яку споживатимете, -- заготов харч собі, а також для них на поживу.</li>
    <li>Зробив Ной усе так, як заповів йому Бог, - саме так і зробив.</li>
  </ol>

  <h3>Розділ&nbsp;</h3>

  <ol>
    <li>І сказав <span class="YHWH">Господь</span> Ноєві: Увійди ти і вся твоя родина в ковчег, оскільки Я побачив, що ти праведний переді Мною в цьому роді.</li>
    <li>усякої чистої худоби візьмеш з собою по сім самців та їхніх самиць, а з худоби нечистої - по парі: самця та його самицю.</li>
    <li>Так само з птахів небесних - по сім самців і самиць, щоби зберегти при житті <span class="add">їхнє</span> потомство для всієї землі.</li>
    <li>Бо ще сім днів - і Я пошлю дощ на землю на сорок днів та сорок ночей, і знищу з поверхні землі кожну істоту, яку Я створив!</li>
    <li>І зробив Ной усе так, як заповів йому <span class="YHWH">Господь</span>.</li>
    <li>Ной мав шістсот років, коли почався потоп на землі.</li>
    <li>Таким чином, до початку потопу в ковчег увійшли: Ной, його сини, його дружина та дружини його синів.</li>
    <li>Також з чистих тварин і з нечистих тварин, з птахів і з усіх плазунів, що на землі,</li>
    <li>по двоє ввійшли у ковчег до Ноя, самець і самиця, як <span class="add">і</span> наказав Бог Ноєві.</li>
    <li>Через сім днів води потопу ринули на землю.</li>
    <li>На шестисотому році життя Ноя, другого місяця, сімнадцятого дня місяця, - цього дня відкрилися всі джерела великої безодні, й повідчинялися отвори небесні.</li>
    <li>І сорок днів та сорок ночей невпинно падав на землю дощ.</li>
    <li>Саме того дня ввійшов у ковчег Ной, Сим, Хам та Яфет, сини Ноя, його дружина, і з ними три дружини його синів,</li>
    <li>вони і всі звірі за їхнім родом, вся худоба за її родом, всякий плазун, що повзає по землі, за його родом, і всяке птаство за своїм родом - усе, що має крила,</li>
    <li>Увійшло у ковчег до Ноя по двоє з кожної істоти, в якій є дух життя.</li>
    <li>Ті, що увійшли, - з кожної істоти були самець і самиця, -- як заповів йому Бог. І закрив <span class="YHWH">Господь</span> за ним двері <span class="add">ковчега</span>.</li>
    <li>Був потоп на землі сорок днів; прибула вода підхопила ковчег, і він піднявся над землею.</li>
    <li>Вода набирала сили, її надзвичайно побільшало на землі, і ковчег плавав по поверхні води.</li>
    <li>Вода на землі продовжувала прибувати й покрила всі найвищі гори, що під небом.</li>
    <li>Вода піднялася над горами на п'ятнадцять ліктів.</li>
    <li>І загинуло всяке створіння, що рухалося по землі: птахи, худоба, звірі та усі плазуни, що повзають по землі, і кожна людина.</li>
    <li>Тож усе, що мало в ніздрях дихання життя, - усе, що <span class="add">було</span> на суші, - загинуло.</li>
    <li>Знищена була всяка істота, що на поверхні землі, - від людини до тварини, плазуни і небесні птахи, - всі вони загинули. Залишився лише Ной і ті, хто <span class="add">був</span> з ним у ковчезі.</li>
    <li>І залишалась вода на землі сто п'ятдесят днів.</li>
  </ol>

  <h3>Розділ&nbsp;</h3>

  <ol>
    <li>Згадав Бог про Ноя, про всіх звірів та інших тварин, що були з ним у ковчезі. І навів Бог вітер на землю, і зупинився рух води.</li>
    <li>Джерела безодні й отвори небесні закрились, - і дощ перестав падати з неба.</li>
    <li>Вода почала спадати й сходити з-над землі. По закінченні ста п'ятдесяти днів вода почала відступати.</li>
    <li>Сьомого ж місяця, сімнадцятого дня місяця ковчег зупинився на Араратських горах.</li>
    <li>Відступаючи, вода сходила аж до десятого місяця. А першого дня десятого місяця показалися вершини гір.</li>
    <li>По закінченні сорока днів відчинив Ной віконце ковчега, яке колись зробив,</li>
    <li>і випустив крука. Той відлітав і прилітав, доки не висохла вода на поверхні землі.</li>
    <li>Тоді випустив голубку, щоби дізнатись, чи зійшла вода з поверхні землі.</li>
    <li>Та голубка, не знайшовши місця для спочинку, повернулася до ковчега, бо вода ще вкривала поверхню усієї землі. Ной, простягнувши руку, узяв її і впустив до себе в ковчег.</li>
    <li>Почекавши ще сім наступних днів, він знову послав голубку з ковчега.</li>
    <li>Під вечір голубка повернулася до нього, - і ось у її дзьобі молоденький оливковий листочок. Таким чином Ной дізнався, що вода з-над землі зійшла.</li>
    <li>І, почекавши ще сім днів, знову послав голубку. Вона вже більше до нього не повернулася.</li>
    <li>На шістсот першому році, першого дня першого місяця зійшла вода з-над землі. Тож, розібравши покрівлю ковчега, Ной побачив, що вже підсохла поверхня землі.</li>
    <li>А другого місяця, двадцять сьомого дня земля висохла.</li>
    <li>Тоді промовив Бог до Ноя:</li>
    <li>Вийдіть з ковчега ти, твоя дружина, твої сини і дружини твоїх синів!</li>
    <li>І все живе, що з тобою, кожну істоту - з птахів, тварин, усіх плазунів, що повзають по землі, - виведи зі собою. Тож наповнюйте землю: намножуйтеся і ставайте численними на землі.</li>
    <li>І вийшов Ной, а з ним його сини, дружина та дружини його синів.</li>
    <li>Вийшли також усі живі істоти: всі тварини, плазуни, птахи, - все, що рухається по землі за своїми родами -- всі вийшли з ковчега.</li>
    <li>Після цього збудував Ной жертовник <span class="YHWH">Господеві</span>. Він узяв з усієї чистої худоби та з усіх чистих птахів і приніс всепалення на жертовнику.</li>
    <li>І відчув <span class="YHWH">Господь</span> приємний запах, і сказав <span class="YHWH">Господь</span> у Своєму серці: Не проклинатиму більше землю через людину, бо з раннього віку серце людини має нахил до зла; тому більше не знищуватиму все живе так, як Я вчинив.</li>
    <li>Надалі, у всі дні землі, сівба і жнива, холод і спека, літо і зима, день і ніч - не припиняться!</li>
  </ol>

  <h3>Розділ&nbsp;</h3>

  <ol>
    <li>Бог поблагословив Ноя та його синів, і сказав їм: Плодіться й розмножуйтеся та наповнюйте землю!</li>
    <li>Страх і тремтіння перед вами нехай буде у всіх звірів землі, у всіх небесних птахів і в усього, що рухається по землі, й в усіх морських риб. Вони передані у ваші руки.</li>
    <li>І все, що живе і рухається, буде вам на поживу. Як і зелені рослини віддав Я вам усе.</li>
    <li>Лише м'яса з кров'ю його - з душею його - не будете їсти.</li>
    <li>Бо й вашої крові - вашої душі Я вимагатиму з руки кожної істоти. Тим більше вимагатиму її з руки людини, - з руки чоловіка, кожного брата його Я вимагатиму людської душі.</li>
    <li>Хто проливатиме людську кров, то і його кров буде пролита людиною, бо за образом Божим створено людину.</li>
    <li>Ви ж плодіться і множтеся: заповнюйте землю і розмножуйтеся на ній.</li>
    <li>І промовив Бог до Ноя та до його синів з ним, кажучи:</li>
    <li>Ось Я укладаю Мій Заповіт з вами та вашими нащадками після вас.</li>
    <li>І з кожним живим створінням серед вас: з птахами, тваринами - з усіма, що вийшли з ковчега і живуть з вами на землі, - з кожною живою істотою землі.</li>
    <li>Я укладу Мій Заповіт з вами, і більше жодна істота не загине від вод потопу; не буде більше потопу, щоб знищити землю.</li>
    <li>Далі Бог сказав: Ось ознака Заповіту, який Я на вічні покоління укладаю між Мною і вами, та між усякою живою душею, яка з вами.</li>
    <li>Я даю Мою райдугу в хмарі. Тож вона буде ознакою Заповіту між Мною і землею.</li>
    <li>Тож коли наведу Я хмари на землю, то з'явиться веселка в хмарі.</li>
    <li>І пригадаю Мій Заповіт, який існує між Мною і вами, та кожною живою душею в усякому створінні. Води не стануть більше потопом, щоби нищити все творіння.</li>
    <li>Отже, буде райдуга в хмарах, Я бачитиму її, щоби пам'ятати вічний Заповіт між Богом і кожною живою душею в усякому створінні, яке на землі.</li>
    <li>Ще раз наголосив Бог Ноєві: Це ознака Заповіту, який Я уклав між Мною і кожною істотою, яка на землі.</li>
    <li>Сини Ноя, які вийшли з ковчега: Сим, Хам і Яфет. Хам був батьком Ханаана.</li>
    <li>Від цих трьох Ноєвих синів заселилася людьми вся земля.</li>
    <li>Ной почав обробляти землю і насадив виноградник.</li>
    <li>Якось він випив вина, сп'янів, і лежав нагий посеред свого намету.</li>
    <li>Побачив Хам, батько Ханаана, наготу свого батька, і розповів двом своїм братам, що були надворі.</li>
    <li>Сим і Яфет, взявши плаща, накинули собі на плечі й, повернувшись спинами, підійшли та прикрили наготу свого батька. Їхні ж обличчя були відвернуті від нього, щоб не бачити наготи свого батька.</li>
    <li>Витверезився Ной від вина й довідався, що з ним учинив його молодший син.</li>
    <li>Він сказав: Проклятий будь Ханаан. Рабом із рабів він буде у своїх братів!</li>
    <li>Благословенний <span class="YHWH">Господь</span>, Бог Сима, - додав він, - нехай Ханаан буде йому рабом!</li>
    <li>Нехай поширить Бог Яфета і нехай він живе в помешканнях Симових, а Ханаан нехай буде їхнім рабом!</li>
    <li>Після потопу Ной прожив ще триста п'ятдесят років.</li>
    <li>А всього віку Ноя було дев'ятсот п'ятдесят років; і він помер.</li>
  </ol>

  <h3>Розділ&nbsp;</h3>

  <ol>
    <li>А ось родовід синів Ноя: Сима, Хама та Яфета, в яких після потопу народилися сини.</li>
    <li>Яфетові сини: Гомер, Магог, Мадай, Яван, Тувал, Мешех і Тирас.</li>
    <li>Гомерові сини: Ашкеназ, Рифаті Тогарма.</li>
    <li>Яванові сини: Еліша і Таршіш, кітійці та доданійці.</li>
    <li>Від них пішли народи островів за своїми країнами -- кожний за мовою у своїх племенах і народів.</li>
    <li>Сини Хама: Куш, Міцраїм, Фуд і Ханаан.</li>
    <li>Сини Куша: Сева, Хавіла, Савта, Раама і Савтеха. Сини Раами: Шева і Дедан.</li>
    <li>Куш породив Німрода, який дав початок велетням на землі.</li>
    <li>Він був силачем-ротоборцем перед <span class="YHWH">Господом</span>. Тому-то й кажуть: Як Німрод - силач-ротоборець перед <span class="YHWH">Господом</span>.</li>
    <li>Початком царства його були: Вавилон, Ерех, Аккад і Калне в Шінеарській землі.</li>
    <li>З тієї землі вийшов Ашшур і заснував Ніневію, Реховот-Ір, Калах</li>
    <li>і Ресен, що між Ніневією та Калахом, - досить велике місто.</li>
    <li>Міцраїм дав початок лудійцям, анамійцям, легавійцям, нафтухійцям,</li>
    <li>патрусійцям і каслухійцям, від яких вийшли филистимці, та кафторійцям.</li>
    <li>Ханаан породив Сидона, свого первенця, а також Хета,</li>
    <li>Євусея, Аморея, Гіргашея,</li>
    <li>Гіввея, Аркея, Синея,</li>
    <li>Арвадея, Цемарея і Хаматея. Після цього племена ханаанські розпорошилися.</li>
    <li>Кордони ханаанські простягалися від Сидона і аж до Герара, Гази, сягали Содома і Гоморри, Адми і Цевоїма -- аж до Лаша.</li>
    <li>Це сини Хама, за їхніми племенами і мовами, за їхніми землями та народами.</li>
    <li>У Сима - батька всіх синів Еверових, старшого брата Яфета -- також народилися сини.</li>
    <li>Ось вони Симові сини: Елам, Ашшур, Арпахшад, Луд і Арам.</li>
    <li>Сини Арама: Уц, Хул, Ґетер і Маш.</li>
    <li>Арпахшад породив Шелаха, який породив Евера.</li>
    <li>У Евера також народилося двоє синів. Ім'я одного Пелег, оскільки за його днів поділилася земля, а ім'я його брата - Йон</li>
    <li>Йоктан породив Алмодада, Шелефа, Хасармавета, Єраха,</li>
    <li>Гадорама, Узала, Диклу,</li>
    <li>Овала, Авімаїла, Шеву,</li>
    <li>Офіра, Хавілу та Йовава. Це всі сини Йоктана.</li>
    <li>Їхні поселення простягалися від Меші до Сефара - гір на сході.</li>
    <li>Це сини Сима, за їхніми племенами і мовами, за їхніми землями і народами.</li>
    <li>Отже, такі племена синів Ноєвих за їхніми поколіннями та їхніми народами. Від них після потопу розповсюдилися на землі народи.</li>
  </ol>

  <h3>Розділ&nbsp;</h3>

  <ol>
    <li>На всій землі була одна мова й однакові слова.</li>
    <li>Мандруючи зі сходу, люди знайшли в Шінеарському краї рівнину і там оселилися.</li>
    <li>Тож домовились вони між собою наробити цегли і випалити її у вогні. І була їм цегла замість каменю, а земляна смола - замість розчину.</li>
    <li>Давайте, - говорили вони, збудуємо собі місто й вежу, вершина якої сягала б небес, і створимо собі ім'я, перш ніж розпорошимося по всій поверхні землі.</li>
    <li>І зійшов <span class="YHWH">Господь</span> подивитись на місто й вежу, яку будували людські сини.</li>
    <li>Тоді <span class="YHWH">Господь</span> сказав: Ось народ один і одна в усіх мова, а це лише початок їх роботи. І тепер усе, що лише запланують зробити, буде їм під силу.</li>
    <li>Отже, зійдемо і змішаймо їхню мову, щоб одна людина не могла розуміти свого ближнього.</li>
    <li>І розсіяв їх звідти <span class="YHWH">Господь</span> по всій землі, - й вони перестали будувати те місто.</li>
    <li>Тому-то й названо його Вавилоном, оскільки там змішав <span class="YHWH">Господь</span> мову людей усієї землі. Звідти розсіяв їх <span class="YHWH">Господь</span> по всій землі.</li>
    <li>Ось родовід Сима. Симові було сто років, коли породив він Арпахшада. Це відбулось через два роки після потопу.</li>
    <li>І прожив Сим після народження Арпахшада п'ятсот років, і породив синів та дочок.</li>
    <li>Арпахшад мав тридцять п'ять років, коли народився Шелах.</li>
    <li>І прожив Арпахшад після народження Шелаха чотириста три роки, і породив синів та дочок.</li>
    <li>Шелах прожив тридцять років, і породив Евера.</li>
    <li>Прожив Шелах після народження Евера чотириста три роки, і породив синів та дочок.</li>
    <li>Евер мав тридцять чотири роки, як народився Пелег.</li>
    <li>І прожив Евер після народження чотириста тридцять років, і породив синів та дочок.</li>
    <li>Пелегу було тридцять років, коли народився Реу.</li>
    <li>Після того як народився Реу, прожив Пелег ще двісті дев'ять років, і породив синів та дочок.</li>
    <li>Реу мав тридцять два роки, як народився Серутг.</li>
    <li>І прожив Реу після народження Серуга двісті сім років, і породив синів та дочок.</li>
    <li>Серуг прожив тридцять років і породив Нахора.</li>
    <li>Після того як породив він Нахора, прожив Серуг двісті років, і породив синів та дочок.</li>
    <li>Нахору було двадцять дев'ять років, коли народився Терах.</li>
    <li>І прожив Нахор після народження Тераха ще сто дев'ятнадцять років, і породив він синів та дочок.</li>
    <li>Терах мав сімдесят років, коли народились Аврам, Нахор і Гаран.</li>
    <li>Родовід Тераха такий: Терах породив Аврама, Нахора й Гарана. Гаран же породив Лота.</li>
    <li>Так сталось, що Гаран помер раніше свого батька Тераха, - в Урі Халдейському, краю свого народження.</li>
    <li>Аврам і Нахор одружились. Ім'я Аврамової дружини Сара, а ім'я Нахорової -- Мілка. Вона була дочкою Гарана, який був також батьком Іски.</li>
    <li>Сара була неплідною й не мала дітей.</li>
    <li>І взяв Терах Аврама, свого сина, онука Лота, Гаранового сина, і Сару, свою невістку - дружину свого сина Аврама, - і вони вийшли разом з Ура Халдейського, щоби йти в ханаанську землю. Дійшли вони до Харана та й оселилися там.</li>
    <li>Усього віку Тераха було двісті п'ять років; і помер Терах у Харані.</li>
  </ol>

  <h3>Розділ&nbsp;</h3>

  <ol>
    <li>Сказав <span class="YHWH">Господь</span> Аврамові: Вийди зі своєї землі й від своєї родини, і з дому свого батька -- в землю, яку Я тобі покажу.</li>
    <li>Я виведу від тебе великий народ, поблагословлю тебе і звеличу твоє ім'я. Тож будеш ти благословенням!</li>
    <li>Я поблагословлю тих, котрі благословлятимуть тебе, а тих, що проклинають тебе, прокляну. І благословенні будуть у тобі всі племена землі!</li>
    <li>І пішов Аврам, як звелів йому <span class="YHWH">Господь</span>; з ним пішов і Лот. Аврамові було сімдесят п'ять років, коли він вийшов із Харана.</li>
    <li>Аврам узяв свою дружину Сару і Лота, сина свого брата, а також все майно, котре набули, людей, яких придбали в Харані, - вийшли, щоб іти до ханаанської землі. І прибули вони в ханаанську землю.</li>
    <li>Аврам пройшов тією землею аж до околиці Сихема, до дуба Мамре. Жили тоді у цьому краї ханаанці.</li>
    <li>З'явився <span class="YHWH">Господь</span> Аврамові й сказав: Твоєму потомству дам цю землю. І збудував там Аврам жертовник <span class="YHWH">Господу</span>, Який йому з'явився.</li>
    <li>Звідти він вирушив до гори на схід від Бетеля і поставив там свій намет: між Бетелем на заході і Гаєм на сході. Збудував там Аврам жертовник <span class="YHWH">Господу</span>, прикликуючи Ім'я <span class="YHWH">Господнє</span>.</li>
    <li>Знову Аврам вирушив, і мандруючи, подорожував далі на південь.</li>
    <li>У тому краї настав голод. Тож пішов Аврам до Єгипту, щоби там перебути, бо скрізь панував голод.</li>
    <li>Коли ж наблизився він до Єгипту, то сказав своїй дружині Сарі: Я знаю, що ти жінка вродлива.</li>
    <li>Побачать тебе єгиптяни та й скажуть: Вона його дружина, і вб'ють мене, а тебе залишать при житті.</li>
    <li>Тож прошу, говори, що ти моя сестра. Щоб було добре мені через тебе, і щоб я залишився живим через тебе.</li>
    <li>І справді, щойно увійшов Аврам у Єгипет, побачили єгиптяни, що його дружина дуже гарна.</li>
    <li>Побачили Сару також вельможі фараона, й розхвалили її перед фараоном; тож взяли жінку до фараонового дому.</li>
    <li>Заради Сари Аврамові велося досить добре. Були в нього вівці, телята, осли, а також раби та рабині, ослиці й верблюди.</li>
    <li>Але уразив <span class="YHWH">Господь</span> фараона і його дім великими карами через Сару, Аврамову дружину.</li>
    <li>Тож фараон, покликавши Аврама, сказав: Що ж це ти мені зробив? Чому не сказав мені, що вона твоя дружина?</li>
    <li>Навіщо ти сказав: Вона - моя сестра? Тож я взяв її собі за дружину. Тепер же, ось твоя дружина, - забирай її та йди геть!</li>
    <li>І наказав фараон своїм людям, щоб випровадили його разом з дружиною, та усім, що було в нього.</li>
  </ol>

  <h3>Розділ&nbsp;</h3>

  <ol>
    <li>Тож пішов Аврам з Єгипту до Негева, - він сам, його дружина з усім, що було в нього; разом з ним пішов і Лот.</li>
    <li>Аврам був дуже багатий на худобу, на срібло та золото.</li>
    <li>З Негева Аврам помандрував аж до Бетеля - на те саме місце, де раніше стояв його намет, між Бетелем і Гаєм,</li>
    <li>і де тоді спорудив він жертовник. На цьому місці Аврам знову прикликав Ім'я <span class="YHWH">Господа</span>.</li>
    <li>Прибув сюди і Лот, що мандрував з Аврамом, зі своїми вівцями, волами і наметами.</li>
    <li>Та земля їх не вміщала, оскільки їхнє майно було дуже велике, тому не могли жити разом.</li>
    <li>І сталася сварка між пастухами худоби Аврама і пастухами Лота. А жили тоді на цій землі ханаанці та періззейці.</li>
    <li>Тож Аврам сказав Лотові: Хай не буде незгоди між мною і тобою, між моїми пастухами й твоїми пастухами, адже ми близькі родичі.</li>
    <li>Хіба ж не вся земля перед тобою? Відокремся від мене. Якщо ти підеш ліворуч, то я піду праворуч; якщо ти вирушиш праворуч, то я подамся ліворуч.</li>
    <li>Лот, підвівши свої очі, побачив усю Йорданську околицю. Перед тим як знищив Бог Содом та Гоморру, уся вона зрошувалась водою, як <span class="YHWH">Господній</span> сад, або єгипетська земля, особливо та околиця, що знаходилась неподалік Цоара!</li>
    <li>Тож обрав собі Лот усю Йорданську околицю. І помандрував Лот на схід; таким чином вони розлучилися.</li>
    <li>Аврам оселився в землі Ханаанській, а Лот - серед міст рівнини, розкинувши намети біля Содома.</li>
    <li>Люди, які жили в Содомі, були дуже лихі та грішні перед <span class="YHWH">Господом</span>.</li>
    <li>Після того як Лот відділився від Аврама, <span class="YHWH">Господь</span> сказав: Підведи свої очі й подивися з того місця, де ти перебуваєш, на північ і південь, на схід і захід.</li>
    <li>Всю цю землю, яку ти бачиш, Я навіки даю тобі й твоїм нащадкам.</li>
    <li>Учиню твоє потомство, як пісок землі. Якщо хтось зможе порахувати піщинки землі, то й твоє потомство буде пораховане.</li>
    <li>Тож устань, пройдися по землі в довжину і в ширину, бо Я даю її тобі.</li>
    <li>Згорнувши намети, Аврам вирушив і оселився у діброві Мамре, що в Хевроні, й збудував там жертовник <span class="YHWH">Господеві</span>.</li>
  </ol>

  <h3>Розділ&nbsp;</h3>

  <ol>
    <li>Сталося це за Амрафела, царя Шинеара, Аріоха, царя Елласара, Кедорлаомера, царя Елама і Тидала, царя Іоїмського,</li>
    <li>Які розпочали війну з Берою, царем Содома, з Біршою, царем Гоморри, зі Шінеавом, царем Адми, з Шемевером, царем Цевоїма і царем Бели, тобто Цоара.</li>
    <li>Всі вони зібралися в долині Сіддім, де тепер Соляне море.</li>
    <li>Дванадцять років вони служили Кедорлаомерові, а тринадцятого року повстали.</li>
    <li>Через те на чотирнадцятий рік прийшов Кедорлаомер і царі, які були в союзі з ним і розбили рефаїмців в Аштерот-Карнаїмі, зузимців у Гамі, емімців, що в Шаве-Кіріятаїмі,</li>
    <li>і хорейців у їхній гірській місцевості Сеір, - аж до Ел-Парана, що неподалік пустелі.</li>
    <li>Повернувшись, вони рушили на Ен-Мішпат, тобто Кадеш і знищили всю землю Амалека та аморейців, які проживали в Хацецон-Тамарі.</li>
    <li>Та виступили проти них цар Содома і цар Гоморри, царі Адми і Цевоїма, а також цар Бели, тобто Цоара, й вишикувалися до бою в долині Сіддім</li>
    <li>проти Кедорлаомера, царя Елама, Тидала, царя Іоїмського, Амрафела, царя Шинеара і Аріоха, царя Елласара. Чотири царі проти п'ятьох.</li>
    <li>А в долині Сіддім було багато копалень, родовищ смоли. Втікаючи царі Содома і Гоморри попадали в ті ями; хто ж залишився, побігли в гірську місцевість.</li>
    <li>Завойовники захопили все содомське і гоморрське майно, всі харчі й пішли геть.</li>
    <li>Вороги захопили з собою також і Лота, сина Аврамового брата, оскільки він жив у Содомі, та його майно і відійшли.</li>
    <li>Прибув один з врятованих |і сповістив про все Аврамові-єврею, котрий проживав між дубами діброви аморейця Мамре, брата Ешкола і Анера - союзників Аврама.</li>
    <li>Дізнавшись, що взято в полон його брата, Аврам зібрав триста вісімнадцять своїх вишколених людей, що народились в його домі, і кинувся в погоню за ними до Дана.</li>
    <li>Уночі, розділившись на групи, він разом зі своїми слугами розбив їх і переслідував аж до Хови, що на північ від Дамаска.</li>
    <li>Таким чином він повернув усе награбоване, а також свого брата Лота, його маєток, жінок, як і всіх інших людей.</li>
    <li>Після повернення з перемогою над Кедорлаомером і царями, що були з ним, Аврама зустрів цар Содома в долині Шаве, тобто в Царській долині.</li>
    <li>А Мелхиседек, цар Салима, виніс хліб і вино. Він був священиком Всевишнього Бога.</li>
    <li>Тож поблагословив його та сказав: Благословенний Аврам Всевишнім Богом, Який створив небо і землю.</li>
    <li>Благословенний Всевишній Бог, Який віддав твоїх ворогів у твої руки. І Аврам дав йому десятину з усього.</li>
    <li>Цар содомський сказав Аврамові: Віддай мені людей, а майно залиш собі.</li>
    <li>Та Аврам відповів содомському цареві: Присягаючись, підіймаю руку свою до <span class="YHWH">Господа</span>, Бога Всевишнього, Який створив небо і землю,</li>
    <li>що ні нитки, ні ремінця від взуття я не візьму з усього того, що належить тобі, щоб ти не сказав: Я збагатив Аврама.</li>
    <li>Для себе особисто не хочу нічого, - даси тільки те, що спожите слугами, та частину людям, котрі ходили зі мною: Анеру, Ешколу і Мамре; нехай вони візьмуть свою частку.</li>
  </ol>

  <h3>Розділ&nbsp;</h3>

  <ol>
    <li>Після подій, про які йшла мова, було до Аврама у видінні <span class="YHWH">Господнє</span> слово: Не бійся, Авраме, Я твій щит. Твоя винагорода буде дуже велика.</li>
    <li>Аврам відповів: Владико <span class="YHWH">Господи</span>, що мені даси? Адже я залишаюсь бездітним. А розпорядником у моєму домі залишається Елієзер із Дамаска.</li>
    <li>Оскільки Ти не дав мені нащадків, - сказав Аврам, - то той, що народився в моєму домі, стане моїм спадкоємцем.</li>
    <li>І ось знову Аврам почув Боже слово: Не він буде спадкоємцем твоїм, а той, що вийде з лона твого, - він стане твоїм спадкоємцем.</li>
    <li>Вивівши Аврама надвір, <span class="YHWH">Господь</span> продовжив говорити: Глянь на небо й полічи зірки, - якщо зможеш їх порахувати. Таким буде твоє потомство!</li>
    <li>І повірив Аврам <span class="YHWH">Господеві</span>, й це зараховано йому в праведність.</li>
    <li>Далі сказав йому Бог: Я - <span class="YHWH">Господь</span>, Який вивів тебе з Ура Халдейського, щоби дати тобі цю землю у спадщину.</li>
    <li>Аврам відповів: Владико <span class="YHWH">Господи</span>, з чого мені дізнатись, що успадкую її?</li>
    <li>І <span class="YHWH">Господь</span> сказав: Візьми Мені трилітню ялівку, трилітню козу, трилітнього барана, горлицю і голуба.</li>
    <li>Взяв він усе це для Нього, розсік навпіл і поклав кожну половину напроти іншої; лише птахів не розсікав.</li>
    <li>На ті частини позліталися хижі птахи, тож Аврам відганяв їх.</li>
    <li>Під час заходу сонця Аврама огорнув глибокий сон; до того ж, у темряві його охопив великий страх.</li>
    <li>Тоді <span class="YHWH">Господь</span> сказав Аврамові: Неодмінно знай, що твої нащадки будуть приходцями - житимуть не на власній землі. Вони будуть поневолені, і їх гнобитимуть чотириста років.</li>
    <li>Але над народом, у якого вони будуть рабами, Я здійсню суд, після того твої нащадки вийдуть з великим майном.</li>
    <li>Ти ж відійдеш до своїх батьків з миром, й тебе поховають у глибокій старості.</li>
    <li>А на четвертому поколінні повернуться сюди, оскільки ще не наповнилася міра беззаконня аморейців.</li>
    <li>Тим часом зайшло сонце і стало дуже темно. Раптом з'явилось вогнище, наче піч, що димилась, а його спалахи пройшли між розсіченими частинами тварин.</li>
    <li>Того дня <span class="YHWH">Господь</span> уклав з Аврамом Заповіт, промовляючи: Твоїм нащадкам Я дав цю землю - від ріки Єгипту, до великої ріки Євфрат</li>
    <li>кенейців, кенезейців, кадмонейців,</li>
    <li>хеттейців, періззейців, рефаїмців,</li>
    <li>аморейців, ханаанців, гіргашейців і євусейців.</li>
  </ol>

  <h3>Розділ&nbsp;</h3>

  <ol>
    <li>Сара, Аврамова дружина, так і не народжувала йому. Але була в неї рабиня-єгиптянка на ім'я Агар.</li>
    <li>Тому Сара сказала Аврамові: <span class="YHWH">Господь</span> не дав мені можливості народити. Тому увійди до моєї рабині, щоб я могла мати дітей від неї. Аврам послухався поради Сари.</li>
    <li>Після десяти років проживання Аврама в землі ханаанській його дружина Сара взяла Агар, свою рабиню-єгиптянку, і віддала її своєму чоловікові, Аврамові, за дружину.</li>
    <li>Аврам увійшов до Агари, - і вона зачала. Відчувши, що вагітна, вона почала ставитися зі зневагою до своєї господині.</li>
    <li>Тож Сара сказала Аврамові: Я скривджена тобою. Я дійсно віддала свою рабиню у твої обійми, але вона, відчувши, що завагітніла, почала мене зневажати. Нехай Бог розсудить між мною і тобою.</li>
    <li>Аврам же відповів Сарі: Таж твоя рабиня в твоїх руках. Роби з нею все, що тобі до вподоби. Сара почала поводитися з нею суворо, - її та втекла від неї.</li>
    <li>Ангел <span class="YHWH">Господній</span> знайшов її біля джерела води в пустелі, - біля джерела по дорозі до Шура.</li>
    <li>Агаро, рабине Сарина, - сказав Ангел, - звідки ти прийшла і куди прямуєш? Вона ж відповіла: Я втікаю від моєї господині Сари.</li>
    <li>Тоді <span class="YHWH">Господній</span> ангел сказав: Вернися до своєї господині Й будь їй покірною.</li>
    <li>Вельми розмножу твоїх нащадків, - продовжив <span class="YHWH">Господній</span> ангел, так що й не порахувати їх, - такими численними вони будуть.</li>
    <li>Далі <span class="YHWH">Господній</span> ангел сказав: Ось ти завагітніла й народиш сина, дай йому ім'я Ізмаїл, тому що почув <span class="YHWH">Господь</span> про твоє приниження.</li>
    <li>Він буде кочовою людиною, наче дикий осел. Рука його буде проти всіх, і руки всіх проти нього. Він оселиться серед усіх своїх братів.</li>
    <li>І назвала вона Ім'я <span class="YHWH">Господа</span>, Який розмовляв із нею: Ти - Бог, що бачиш! Бо вона говорила: Невже я побачила Того, Хто бачить мене?</li>
    <li>Ось чому й назвала криницю Джерело Живого, Який бачить мене.</li>
    <li>Це криниця між Кадешем і Баредом.</li>
    <li>Народила Агар Аврамові сина, і назвав Аврам свого сина, якого народила Агар: Ізмаїл.</li>
    <li>Аврамові було вісімдесят шість років, коли Агар народила йому Ізмаїла.</li>
  </ol>

  <h3>Розділ&nbsp;</h3>

  <ol>
    <li>Коли Аврамові виповнилося дев'яносто дев'ять років, з'явився йому <span class="YHWH">Господь</span> і сказав: Я - Бог Всемогутній! Ходи зі Мною, і будь бездоганним!</li>
    <li>Я укладу Мій Заповіт між Мною і між тобою, і вельми тебе розмножу.</li>
    <li>Впав Аврам долілиць, а Бог продовжував до нього говорити:</li>
    <li>Ось Мій Заповіт з тобою, ти станеш батьком великого числа народів.</li>
    <li>Відтепер ти зватимешся не Аврам, а твоє ім'я буде Авраам, бо Я учинив тебе батьком багатьох народів.</li>
    <li>Я надзвичайно звеличу тебе, зроблю тебе дуже плідним, виведу від тебе цілі народи, і навіть царі вийдуть з тебе.</li>
    <li>І укладу Мій Заповіт між Мною і тобою, та між твоїми нащадками після тебе в їхніх поколіннях як вічний Заповіт, щоби бути Богом тобі й твоїм нащадкам по тобі.</li>
    <li>Я дам тобі та нащадкам твоїм після тебе землю, в якій перебуваєш, всю землю ханаанську, на вічне володіння, - і Я буду їм Богом.</li>
    <li>Продовжуючи, Бог сказав Авраамові: Ти Заповіт Мій зберігатимеш - ти і твої нащадки після тебе в їхніх поколіннях.</li>
    <li>Ось Мій Заповіт, якого будете дотримуватись між Мною і всіма нащадками твоїми після тебе. Тож буде обрізаний у вас кожний чоловік.</li>
    <li>Обріжете вашу крайню плоть, і це буде ознакою Заповіту між Мною і вами.</li>
    <li>Кожне восьмиденне ваше дитя чоловічої статі у ваших поколіннях буде обрізане, як народжене у твоєму домі, так і куплене за гроші в будь-якого сина-чужинця, котрий не з твоїх нащадків.</li>
    <li>Обов'язково має бути обрізаний народжений у твоєму домі й куплений за твої гроші; -- тож Мій Заповіт буде на вашому тілі як Заповіт вічний.</li>
    <li>А необрізаний чоловік, -- той, кому не буде зроблено обрізання крайньої плоті, - буде знищений зі свого народу, оскільки він зламав Мій Заповіт!</li>
    <li>Далі сказав Бог Авраамові: Сару, свою дружину, - не називатимеш більше Сарою. Тепер її ім'я буде Сарра.</li>
    <li>Я благословлю її і дам тобі від неї сина. Я поблагословлю її, і вона стане матір'ю цілих народів. Від неї походитимуть царі народів.</li>
    <li>Після цих слів Авраам впав долілиць, засміявся, і сказав у своєму серці: Хіба у столітнього може народитися син, невже дев'яностолітня Сарра народить?</li>
    <li>Богові ж Авраам сказав: Нехай хоч Ізмаїл живе перед Тобою.</li>
    <li>Та Бог промовив: Саме твоя дружина Сарра народить тобі сина, а назвеш його Ісааком. Я укладу з ним Мій Заповіт - Заповіт вічний і з його нащадками після нього.</li>
    <li>А щодо Ізмаїла, то Я вислухав тебе. Я поблагословив його, також учиню його плідним і дуже розмножу його. Він породить дванадцять князів, і виведу від нього великий народ.</li>
    <li>Але Мій Заповіт Я укладу з Ісааком, якого народить тобі Сарра наступного року в цей самий час.</li>
    <li>На цьому Бог закінчив розмовляти з Авраамом і вознісся від нього.</li>
    <li>Тож Авраам узяв свого сина Ізмаїла, всіх народжених у його домі і куплених ним за гроші, людей чоловічої статі з усього Авраамового дому, й протягом того самого дня зробив їм обрізання крайньої плоті, як звелів йому Бог.</li>
    <li>Авраамові було дев'яносто дев'ять років, коли йому було зроблено обрізання крайньої плоті.</li>
    <li>Його синові Ізмаїлові було тринадцять років, коли йому також було зроблено обрізання крайньої плоті.</li>
    <li>В один і той самий день був обрізаний Авраам і його син Ізмаїл.</li>
    <li>Також усі чоловіки його дому народжені в домі й куплені з чужих народів за гроші, - були з ним обрізані.</li>
  </ol>

  <h3>Розділ&nbsp;</h3>

  <ol>
    <li>Знову з'явився Авраамові <span class="YHWH">Господь</span> біля дубів мамрійської діброви, коли він сидів у час денної спеки при вході до намету.</li>
    <li>Підвівши свої очі, він побачив: ось три чоловіки стояли неподалік. Авраам побіг їм назустріч від входу намету і долілиць вклонився,</li>
    <li>промовивши: <span class="YHWH">Господи</span>, якщо я знайшов милість в очах Твоїх, не обминай, прошу, Твого раба.</li>
    <li>Нехай принесуть трохи води, щоб ви помили свої ноги і відпочили під деревом.</li>
    <li>Я ж принесу хліба, щоб ви підкріпилися, а тоді підете, бо для цього ви зайшли до вашого раба. Вони відповіли: Зроби так, як сказав.</li>
    <li>Тож поспішив Авраам до намету Сарри й сказав: Швиденько візьми три мірки питльованого борошна, заміси і зроби паляниці.</li>
    <li>Сам же Авраам побіг до худоби, вибрав молоде та гарне телятко, дав слузі, який швидко приготував його.</li>
    <li>Після того взяв сир, молоко, приготовлене теля і поклав перед Ними. Коли Вони їли, він стояв біля Них під деревом.</li>
    <li>Тоді сказали до нього: Де твоя дружина Сарра? Він відповів: Ось, у наметі.</li>
    <li>Один з Них сказав: Я неодмінно повернуся до тебе наступного року, і тоді у твоєї дружини Сарри буде син. Сарра почула це, оскільки стояла при вході до намету, який був за спиною в Нього.</li>
    <li>Авраам і Сарра були людьми похилого віку, і те, що зазвичай буває в жінок, у Сарри припинилося.</li>
    <li>Тож Сарра засміялася про себе, кажучи: Тепер, коли це стало неможливим, невже я отримаю таку втіху! Та й господар мій вже старий!</li>
    <li>І промовив <span class="YHWH">Господь</span> до Авраама: Чому це, сміючись, Сарра сказала: Невже я можу народити, адже я стара?!</li>
    <li>Хіба для <span class="YHWH">Господа</span> є щось неможливе? У цей самий час наступного року Я повернуся до тебе, і в Сарри буде син.</li>
    <li>Сарра злякалася й почала заперечувати: Я не сміялася. Але Той наполягав: НІ, ти таки засміялася!</li>
    <li>Тож мужі ті підвелися й подалися в напрямку Содома. Авраам, супроводжуючи, йшов разом з Ними.</li>
    <li>Йдучи дорогою <span class="YHWH">Господь</span> сказав: Чи можу Я приховати від Авраама те, що роблю?</li>
    <li>Адже в майбутньому від Авраама постане великий та могутній народ, і благословляться у ньому всі народи землі!</li>
    <li>Адже Я вибрав його для того, щоби він заповів своїм синам і домові своєму після себе дотримуватися Господньої дороги, творити правду і справедливість, аби <span class="YHWH">Господь</span> міг здійснити для Авраама все, що пообіцяв йому.</li>
    <li>Далі <span class="YHWH">Господь</span> сповістив: Крик Содома й Гоморри посилився, і їхній гріх став вельми тяжким.</li>
    <li>Тому йду і подивлюсь, чи насправді все відбувається так, як доноситься у їхніх скаргах, котрі долинають до Мене; якщо ж ні, то щоб Я знав.</li>
    <li>Тож, повернувшись, Мужі ті пішли у бік Содома; Авраам же продовжував стояти перед <span class="YHWH">Господом</span>.</li>
    <li>Підійшовши ближче, Авраам запитав: Невже Ти знищиш разом праведного з нечестивим?</li>
    <li>А якщо у місті є п'ятдесят праведників, чи знищиш, не пощадивши усієї місцевості задля п'ятдесяти праведників, які там живуть?</li>
    <li>У жодному разі Ти не вчиниш так, щоб знищити праведного з нечестивим. Ти не зрівняєш праведника з нечестивим? Адже Ти - Суддя всієї землі. Невже Суддя всієї землі не учинить правосуддя?</li>
    <li>Та <span class="YHWH">Господь</span> відповів: Якщо знайду в місті Содомі п'ятдесят праведників, то збережу всю місцевість заради них.</li>
    <li>Авраам же продовжив: Ось я наважився говорити з <span class="YHWH">Господом</span>, хоч я порох і попіл,</li>
    <li>а може, до п'ятдесяти праведників не вистачатиме п'ять, -- чи знищиш через цих п'ятьох ціле місто? <span class="YHWH">Господь</span> відповів: Не знищу, якщо знайду там сорок п'ять.</li>
    <li>І знову заговорив Авраам до <span class="YHWH">Господа</span>: А якщо знайдеться там сорок? <span class="YHWH">Господь</span> відповів: Не зроблю того й заради сорока.</li>
    <li>Нехай не гнівається <span class="YHWH">Господь</span>, що я продовжую говорити, - знову сказав Авраам. - А якщо знайдеться там тридцять? <span class="YHWH">Господь</span> відповів: Не зруйную, якщо знайду там і тридцять.</li>
    <li>Оскільки я наважився розмовляти з <span class="YHWH">Господом</span> далі, -- заговорив знову Авраам, -- може знайдеться там двадцять? <span class="YHWH">Господь</span> сказав: Не знищу і задля двадцяти.</li>
    <li>Хай не гнівається <span class="YHWH">Господь</span>, якщо я спитаю ще раз, - сказав Авраам востаннє. - А якщо знайдеться там хоч десять? <span class="YHWH">Господь</span> відповів: Не знищу й заради десяти.</li>
    <li>Перестав <span class="YHWH">Господь</span> розмовляти з Авраамом, і відійшов. Авраам же повернувся до місця свого проживання.</li>
  </ol>

  <h3>Розділ&nbsp;</h3>

  <ol>
    <li>А надвечір до Содома завітали два ангели. Лот у той час сидів при содомській брамі. Побачивши їх, Лот пішов їм назустріч, вклонився долілиць</li>
    <li>і сказав: Добродії, будь ласка, зайдіть до дому вашого слуги і переночуйте, помиєте ваші ноги, а зранку встанете і підете своєю дорогою. Та вони сказали: Ні, ми переночуємо на майдані.</li>
    <li>Однак він дуже наполягав, тому вони завернули і ввійшли до його дому. Лот влаштував їм гостину, напік опрісноків, і вони повечеряли перед сном.</li>
    <li>А чоловіки міста, содомці - від малого до старого, увесь народ звідусюди -- оточили дім.</li>
    <li>Вони кликали Лота, гукаючи: Де ті чоловіки, які прийшли до тебе вночі? Виведи їх до нас, щоб нам їх пізнати.</li>
    <li>Тож Лот вийшов до входу, зачинивши за собою двері,</li>
    <li>і сказав: Ні, брати мої, не чиніть зла.</li>
    <li>Ось є у мене дві дочки, які не пізнали чоловіка - їх я виведу до вас, тож робіть з ними все, що вам до вподоби. Лише цим мужам не чиніть нічого, адже вони увійшли під покрівлю мого дому.</li>
    <li>Ті ж кричали: Відійди геть! Сам прийшов сюди жити, - дорікали вони, - а берешся бути суддею. Тож тепер більше зла заподіємо тобі, ніж їм. Вони сильно налягали на Лота і підступили, щоб вибити двері.</li>
    <li>Тому мужі, висунувши свої руки, втягли Лота до себе, в дім, а двері замкнули.</li>
    <li>На чоловіків же, які були при вході дому, наслали сліпоту - від малого до великого; ті вибились із сил, шукаючи входу.</li>
    <li>А Лотові ті мужі сказали: Чи є тут хтось із твоїх рідних: може зяті, сини, дочки, або хтось інший з близьких є у місті? Виведи їх з цього місця!</li>
    <li>Адже ми знищимо це місце, оскільки піднялися великі скарги проти них перед <span class="YHWH">Господом</span>; тож послав нас <span class="YHWH">Господь</span> знищити його.</li>
    <li>Вийшов Лот і, звертаючись до своїх зятів, які взяли його дочок, сказав: Встаньте і вийдіть з цього місця, бо <span class="YHWH">Господь</span> знищить місто. Та його зятям здалося, що він жартує.</li>
    <li>Коли ж настав світанок, ангели почали квапити Лота, кажучи: Вставай, бери свою дружину, обох своїх дочок, які з тобою, щоб і тобі не загинути через беззаконня міста.</li>
    <li>Оскільки він зволікав, то ангели - завдяки <span class="YHWH">Господньому</span> милосердю до нього - взяли за руки: його та дружину, обох його дочок і вивели, залишивши за містом.</li>
    <li>Коли ж виводили їх, то один з них сказав: Рятуй свою душу! Не оглядайся назад і не зупиняйся ніде в околиці. Втікай на гору, щоб часом тобі не загинути.</li>
    <li>А Лот сказав: Ні, <span class="YHWH">Господи</span>!</li>
    <li>Оскільки Твій слуга знайшов у Тебе милість, -- велику милість Ти виявив мені, - щоби зберегти при житті душу мою, аби лихо мене не захопило, і я не загинув. Але я не зможу врятуватися на горі, тож благаю,</li>
    <li>ось неподалік місто, де я міг би врятуватись, - воно мале; дозволь мені втекти туди; хіба ж воно не досить мале, щоб я міг там жити?</li>
    <li>Той відповів: Ось Я зважив на твою особу і на прохання, щоб не знищити міста, про яке ти сказав.</li>
    <li>Швидше утікай туди, бо Я не зможу здійснити справу, доки ти не ввійдеш туди. Тому й названо це місто Цоар.</li>
    <li>Сонце зійшло над землею, і Лот прибув до Цоара;</li>
    <li><span class="YHWH">Господь</span> же послав дощ на Содом і Гоморру - сірку й вогонь від <span class="YHWH">Господа</span> з неба.</li>
    <li>І знищив ті міста й усю околицю, всіх мешканців міст і рослинність землі.</li>
    <li>Лотова дружина озирнулася назад - і стала соляним стовпом.</li>
    <li>Вранці Авраам поспішив до того місця, де стояв перед <span class="YHWH">Господом</span>,</li>
    <li>подивився він у бік Содома й Гоморри та навколишніх земель і побачив: ось підіймається полум'я від землі, немов дим із печі.</li>
    <li>Коли нищив Бог міста околиці, то пам'ятав Він Авраама і вислав Лота з місця спустошення, - міста, в якому жив Лот.</li>
    <li>Вийшов Лот із Цоара і опинився на горі - сам та обидві його дочки з ним. Оскільки боявся жити в Цоарі, то оселився разом зі своїми обома дочками в печері.</li>
    <li>Якось сказала старша дочка молодшій: Батько наш постарів, і немає нікого на землі, хто ввійшов би до нас, як звичайно робиться на землі.</li>
    <li>Тож давай напоїмо нашого батька вином, і переспимо з ним, щоб таким чином дати життя нащадкам від нашого батька.</li>
    <li>Тієї ночі вони напоїли батька вином. Увійшла старша, переспала зі своїм батьком. Та він не знав, коли вона лягла й коли встала.</li>
    <li>Наступного дня старша сказала молодшій: Ось минулої ночі я переспала зі своїм батьком. Давай напоїмо його вином і цієї ночі; тепер увійдеш ти, переспиш з ним, і так ми збережемо рід нашого батька.</li>
    <li>Тож напоїли свого батька вином і наступної ночі. Тепер увійшла молодша й переспала з ним. Не знав він і цього разу, коли вона лягла Й коли встала.</li>
    <li>Таким чином обидві Лотові дочки завагітніли від свого батька.</li>
    <li>Старша народила сина й дала йому ім'я Моав. Він - батько моавійців аж до сьогодні.</li>
    <li>Народила і молодша сина, назвавши його Бен-Аммі. Він - батько аммонійців аж до сьогодні.</li>
  </ol>

  <h3>Розділ&nbsp;</h3>

  <ol>
    <li>Вирушив звідти Авраам до землі Негев і оселився між Кадешем і Шуром. Якийсь час він замешкав у Герарі.</li>
    <li>Про свою дружину Сарру Авраам знову сказав: Вона моя сестра. Авімелех, цар Герара, послав і взяв Сарру.</li>
    <li>Та вночі уві сні прийшов до Авімелеха Бог і сказав йому: Ось ти вмреш через жінку, яку взяв, адже вона має чоловіка.</li>
    <li>Авімелех ще не був з нею, тож сказав: <span class="YHWH">Господи</span>, невже Ти знищиш невинних?</li>
    <li>Хіба ж не він мені сказав: Вона є моєю сестрою? Та й вона мені сказала: Він - мій брат. З чистим серцем і невинними руками я це учинив.</li>
    <li>Тоді Бог сказав йому уві сні: Я знаю, що з чистим серцем зробив ти це, через те пощадив тебе, щоб ти не згрішив проти Мене. Тому й не допустив, щоб ти доторкався до неї.</li>
    <li>Тепер поверни жінку чоловікові, бо він пророк; нехай він помолиться за тебе, і житимеш. Якщо ж не повернеш, то знай, що неодмінно помреш ти і всі, що з тобою.</li>
    <li>Встав уранці Авімелех, закликав усіх своїх слуг і переказав їм усі ті слова. Тож усі люди дуже полякалися.</li>
    <li>Покликав Авімелех Авраама |і сказав йому: Навіщо усе це ти нам зробив? Чим я провинився перед тобою, що навів ти на мене і на моє царство великий гріх? Ти повівся зі мною, як не годиться робити.</li>
    <li>Тоді Авімелех запитав Авраама: Що ти задумав, коли чинив цю справу?</li>
    <li>Авраам же відповів: Я подумав: Немає богопошани на цьому місці і мене вб'ють через мою дружину.</li>
    <li>Проте, вона й справді моя сестра, оскільки є дочкою мого батька, але вона - не дочка моєї матері, тому й стала моєю дружиною.</li>
    <li>Коли ж Бог вивів мене з батьківського дому, то я сказав їй: Скрізь, куди лише підемо, кажи про мене, що я - твій брат, - учини мені таку ласку.</li>
    <li>Після цього Авімелех дав Авраамові овець і телят, рабів і рабинь, й повернув йому Сарру, його дружину.</li>
    <li>І сказав Авімелех: Ось перед тобою моя земля, де тобі до вподоби, там і перебувай.</li>
    <li>А Саррі сказав: Ось я дав тисячу дідрахм твоєму братові - це нехай буде на вшанування твоєї особи. Перед усіма, що з тобою, ти цілковито виправдана.</li>
    <li>Помолився Авраам Богові, і Він зцілив Авімелеха, його дружину та його рабинь, щоб вони знову народжували.</li>
    <li>Бо перед тим <span class="YHWH">Господь</span>, дійсно, замкнув кожну утробу в Авімелеховому домі через Сарру, Авраамову дружину.</li>
  </ol>

  <h3>Розділ&nbsp;</h3>

  <ol>
    <li><span class="YHWH">Господь</span> відвідав Сарру, як пообіцяв, і учинив <span class="YHWH">Господь</span> Саррі так, як сказав.</li>
    <li>Сарра завагітніла й народила Авраамові сина в його старості - саме тієї пори, на яку вказав йому <span class="YHWH">Господь</span> під час зустрічі.</li>
    <li>І назвав Авраам свого сина, який в нього народився від Сарри, Ісаак.</li>
    <li>А на восьмий день Авраам обрізав свого сина Ісаака, як і заповів йому Бог.</li>
    <li>Авраамові виповнилось сто років, коли народився в нього син Ісаак.</li>
    <li>Сарра ж сказала: Причину для сміха учинив мені Бог; хто лише почує - сміятиметься зі мною.</li>
    <li>Хто би сказав Авраамові, - додала вона, - що Сарра грудьми годуватиме дитину? Адже в його старості я народила сина!</li>
    <li>Підросло дитя й було відлучене від материнських грудей. В день, коли був відлучений від грудей Ісаак, Авраам влаштував велику гостину.</li>
    <li>Сарра побачила, як син Агари-єгиптянки, якого та народила Авраамові, насміхається над Ісааком,</li>
    <li>і сказала Авраамові: Прожени цю рабиню та її сина, бо син цієї рабині не стане спадкоємцем разом з моїм сином Ісааком.</li>
    <li>Надто жорстоким видалось Авраамові рішення Сарри щодо його сина.</li>
    <li>Але Бог сказав Авраамові: Нехай пропозиція Сарри відносно дитини і рабині не засмучує тебе. В усьому, що скаже тобі Сарра, - погоджуйся, бо саме в Ісаакові продовжиться твоє потомство.</li>
    <li>Також і від сина рабині виведу народ, бо й він - твоє насіння.</li>
    <li>Тож встав уранці Авраам, узяв хліб та бурдюк води й дав Агарі. Поклав також на її плечі дитину і відіслав. Пішла вона й заблукала в пустелі Беер-Шева.</li>
    <li>Незабаром закінчилася вода в бурдюці, тому, покинувши дитину під одним з кущів, вона</li>
    <li>відійшла, сіла навпроти десь на відстані пострілу з лука Й сказала: Не можу бачити, як вмирає дитина. <span title="Існують також інші переклади цього висловлювання: 'Тож сіла навпроти і голосно заридала', а також інші.">Щойно сіла неподалік, як закричав, плачучи хлопчина*</span>...</li>
    <li>Почув Бог голос дитини, і кликнув з неба Божий ангел до Агари, і сказав їй: Що з тобою, Агаро? Не бійся, Бог почув голос хлопчини З місця, де він знаходиться.</li>
    <li>Тож встань, візьми хлопця і доглядай за ним. Адже Я виведу від нього великий народ.</li>
    <li>Тоді відкрив Бог їй очі, й вона побачила криницю з водою. Пішла, наповнила бурдюк водою і дала дитині пити.</li>
    <li>Бог був із хлопчиною. Він виріс, оселився в пустелі та став стрільцем-лучником.</li>
    <li>Отже, Ізмаїл замешкав у пустелі Паран; його мати взяла синові дружину з єгипетського краю.</li>
    <li>У той час Авімелех і полководець його війська Піхол сказали Авраамові: Бог із тобою в усьому, що ти робиш.</li>
    <li>Тому присягнись тепер мені тут Богом, що не вчиниш зла ні мені, ні моїм, ні їхнім нащадкам, але доброзичливість, яку я виявив тобі, виявлятимеш мені та краю, в якому ти оселився.</li>
    <li>Авраам відповів: Я присягаюсь!</li>
    <li>І все ж поскаржився Авраам Авімелехові за криницю води, яку відібрали слуги Авімелеха.</li>
    <li>Авімелех відповів: Я не знаю, хто вчинив таку річ. Ти мені про це не сповістив, а я також не чув, хіба що сьогодні.</li>
    <li>Тоді Авраам дав Авімелехові овець і телят, й вони уклали між собою Заповіт.</li>
    <li>Авраам поставив окремо сім ягниць зі своєї отари.</li>
    <li>Авімелех спитав Авраама: Що це за сім овечок, яких ти поставив окремо?</li>
    <li>Авраам відповів: Цих сім овечок ти приймеш від мене, аби вони стали свідоцтвом, що цю криницю викопав я.</li>
    <li>Тому й названа ця місцевість Беер-Шева (Вірсавія), оскільки там вони обидва присягнулись.</li>
    <li>Так уклали вони у Вірсавії Заповіт. Авімелех і полководець Його війська Піхол повернулися до филистимського краю.</li>
    <li>Авраам посадив у Вірсавії тамарискове дерево і прикликав там Ім'я <span class="YHWH">Господа</span>, Вічного Бога.</li>
    <li>Прожив Авраам у филистимському краї досить довго.</li>
  </ol>

  <h3>Розділ&nbsp;</h3>

  <ol>
    <li>Після усіх цих подій Бог випробовував Авраама. Він сказав йому: Аврааме! Той відповів: Ось я!</li>
    <li>Тоді Бог звелів: Візьми твого сина, свого єдиного, якого ти любиш, Ісаака, і йди в землю Морія, та принеси його там у всепалення на одній з гір, яку тобі покажу.</li>
    <li>Вставши рано-вранці, Авраам осідлав свого осла, взяв із собою двох слуг і свого сина Ісаака. Нарубав дров на всепалення і пішов до місця, на яке йому вказав Бог.</li>
    <li>На третій день, підвівши свої очі, Авраам побачив те місце здалека.</li>
    <li>Тому Авраам сказав своїм слугам: Залишайтеся тут з ослом, а ми з хлопцем підемо он туди. Поклонимось Богові і повернемося до вас.</li>
    <li>Тож узяв Авраам дрова для всепалення, і поклав на свого сина Ісаака. Сам же взяв у руки вогонь та ножа, і пішли обидва разом.</li>
    <li>Йдучи, Ісаак заговорив до свого батька Авраама: Батьку мій! Той відповів: Я слухаю, мій сину! Ісаак запитав: Ось вогонь і дрова, а де ж ягня на всепалення?</li>
    <li>Авраам відповів: Бог знайде Собі ягня на всепалення, мій сину. Так йдучи разом далі, вони</li>
    <li>прийшли на місце, вказане Богом. І збудував там Авраам жертовник, розклав дрова і, зв'язавши свого сина Ісаака, поклав його на дрова жертовника.</li>
    <li>Після цього Авраам простягнув свою руку, і взяв ножа, аби принести в жертву свого сина.</li>
    <li>Та <span class="YHWH">Господній</span> ангел кликнув до нього з неба і сказав: Аврааме, Аврааме! Той відповів: Ось я!</li>
    <li>Не піднімай руки твоєї на хлопця, - промовив ангел, -- не чини йому нічого, бо тепер Я знаю, що ти боїшся Бога і не пошкодував для Мене свого улюбленого сина.</li>
    <li>Підвівши свої очі, Авраам побачив: аж ось позаду нього баран заплутався в гущавині своїми рогами. Тож пішов Авраам, взяв барана і приніс його на всепалення замість свого сина.</li>
    <li>І дав Авраам тому місцю назву <span class="YHWH">Господь</span> бачить, що й до сьогодні говориться: На горі буде видно <span class="YHWH">Господа</span>.</li>
    <li><span class="YHWH">Господній</span> ангел знову заговорив до Авраама з неба:</li>
    <li>Клянуся Собою, - каже <span class="YHWH">Господь</span>, - оскільки ти виявив послух і не пошкодував для Мене свого сина, твого єдиного,</li>
    <li>то Я вельми поблагословлю тебе, розмножу твоїх нащадків, як небесні зорі, як пісок на березі моря. Такими будуть твої нащадки, що успадкують міста своїх ворогів.</li>
    <li>І будуть благословенні у твоїх нащадках всі народи землі за те, що ти послухався Мого голосу.</li>
    <li>Після цього Авраам повернувся до своїх слуг, і вони разом пішли у Вірсавію. У Вірсавії Авраам і оселився.</li>
    <li>Після цих подій Авраамові повідомили: Мілка також народила синів твоєму братові Нахорові:</li>
    <li>Уца, його первенця; Буза, його брата; Кемуїла, батька Драма, а також</li>
    <li>Кеседа, Хаза, Пілдаша, Їдлафа і Бетуїла.</li>
    <li>Бетуїл же породив Ревеку. Таким чином вісім синів народила Мілка Нахорові, братові Авраама.</li>
    <li>Його наложниця, на ім'я Реума, народила Теваха, Ґахама, Тахаша й Мааху.</li>
  </ol>

  <h3>Розділ&nbsp;</h3>

  <ol>
    <li>Віку життя Сарри було сто двадцять сім років.</li>
    <li>І померла Сарра в Кіріят-Арбі, тобто в Хевроні, що у ханаанській землі. Тож прийшов Авраам оголосити жалобу за Саррою та оплакувати її.</li>
    <li>Підвівся Авраам від своєї померлої дружини і звернувся до синів Хетових зі словами:</li>
    <li>Я серед вас чужинець і мандрівник; тож дайте мені серед вас місце для гробниці, щоб я міг поховати з моїх очей мою небіжчицю.</li>
    <li>Але сини Хетові відповіли Авраамові, кажучи йому:</li>
    <li>Добродію, послухай нас. Ти серед нас - князь Божий. В найкращій з наших гробниць поховай свою померлу. Ніхто з нас не відмовить тобі, аби у своїй гробниці поховати твою небіжчицю.</li>
    <li>Авраам підвівся і вклонився людям тієї землі, синам Хетовим,</li>
    <li>і сказав: Якщо ви згодні, щоб я поховав мою небіжчицю з-перед моїх очей, то, зважаючи на моє прохання, поговоріть із Ефроном, Цохаровим сином,</li>
    <li>аби він дав мені печеру Махпелу, що належить йому, і знаходиться на краю його поля. За повну вартість хай він віддасть її при вас у мою власність для гробниці.</li>
    <li>Ефрон же був присутнім серед Хетових синів. Тому Ефрон-хеттеєць відповів Авраамові так, щоб чули сини Хетові Й усі, які проходили через браму його міста:</li>
    <li>Ні, мій пане, послухай, що я скажу! Я тобі дарую поле, а також печеру, що на ньому. В присутності синів мого народу я дарую це тобі. Поховай свою небіжчицю.</li>
    <li>Авраам вклонився народові тієї землі,</li>
    <li>й відповів Ефронові, так щоби чули люди того краю: Я би хотів, щоб ти все ж послухав мене. Візьми, будь ласка, в мене гроші за те поле, і я поховаю там мою небіжчицю.</li>
    <li>Та Ефрон наполягав на своєму, говорячи Авраамові:</li>
    <li>Добродію мій, послухай мене! Тієї землі там на якихось чотириста шекелів срібла, - що то є між мною і тобою? Поховай там свою небіжчицю.</li>
    <li>Послухав Авраам Ефрона. Відважив Авраам Ефронові срібло, про яке сказав той при всіх Хетових синах, - чотириста шекелів срібла, яке тоді було в обігу в купців.</li>
    <li>Таким чином Ефронове поле, яке в Махпелі, що навпроти Мамре, поле й печера, яка ба на ньому, і кожне дерево, яке росло в довкіллі поля, у його межах, - стало</li>
    <li>Авраамовою власністю в присутності Хетових синів та всіх, що проходили через браму його міста.</li>
    <li>Після того Авраам поховав Сарру, свою дружину, в печері на полі Махпела, що напроти Мамре, тобто в Хевроні у ханаанськім краї.</li>
    <li>Так Хетовими синами було закріплено за Авраамом поле й печера, що на ньому, як власність для поховання.</li>
  </ol>

  <h3>Розділ&nbsp;</h3>

  <ol>
    <li>Авраам дуже постарів, увійшов у похилий вік. <span class="YHWH">Господь</span> продовжував благословляти Авраама в усьому.</li>
    <li>Якось сказав Авраам своєму старшому над Його домом слузі, відповідальному за все його майно: Поклади свою руку під моє стегно</li>
    <li>і присягнися мені <span class="YHWH">Господом</span> Богом неба і Богом землі, що не візьмеш моєму синові дружини з дочок ханаанського народу, серед якого я живу,</li>
    <li>а підеш до мого рідного краю, до моєї рідні, і звідти візьмеш дружину для мого сина Ісаака.</li>
    <li>Слуга сказав йому: А якщо жінка не захоче піти зі мною до цієї землі, то чи мав би я повернути твого сина в край, звідки ти вийшов?</li>
    <li>Та Авраам заперечив: У жодному разі не повертай мого сина туди!</li>
    <li><span class="YHWH">Господь</span>, Бог неба, Який вивів мене з дому мого батька та із краю мого народження, із клятвою сказав мені: Цю землю Я дам твоїм нащадкам. Він пошле Свого ангела перед тобою, і ти візьмеш звідти дружину для мого сина.</li>
    <li>А якщо жінка не забажає піти з тобою, то будеш вільний від присяги мені. Лишень мого сина не повертай туди!</li>
    <li>І поклав раб свою руку під стегно свого пана Авраама, і присягнув йому в тій справі.</li>
    <li>Слуга взяв із собою десять верблюдів з числа верблюдів свого господаря, навантажив їх усяким добром свого господаря, піднявся і вирушив у Месопотамію, до міста Нахора.</li>
    <li>Надвечір, коли виходять жінки набирати воду, він зупинив верблюдів за містом, біля криниці з водою,</li>
    <li>і сказав: <span class="YHWH">Господи</span>, Боже мого господаря Авраама, пошли мені сьогодні успіх та вияви милість до мого господаря Авраама!</li>
    <li>Ось я стою біля джерела води, куди дочки мешканців міста приходять брати воду.</li>
    <li>Нехай же станеться так: дівчина, яку я попрошу нахилити до мене свого глека, щоб я напився, скаже: Пий! Я напою також і твоїх верблюдів, буде тією, котру Ти приготував Своєму рабові Ісаакові. З цього я дізнаюся, що Ти виявив милість моєму господарю.</li>
    <li>Слуга ще не закінчив молитись, як вийшла із глеком на плечі Ревека, що народилася в Бетуїла, сина Мілки, дружини Нахора, Авраамового брата.</li>
    <li>Дівчина була на вигляд дуже гарна, - дівиця, яка ще не знала чоловіка. Підійшовши до джерела, вона наповнила свого глека водою й рушила, щоб іти далі.</li>
    <li>У той час слуга вибіг їй назустріч і сказав: Дай мені, будь-ласка, трохи напитися з твого глека води.</li>
    <li>Вона відповіла: Пий, мій пане! І з поспіхом зняла свого глека з плеча й дала Йому напитися.</li>
    <li>Коли ж він закінчив пити, вона сказала: Твоїм верблюдам я також наберу води, - поки вони не нап'ються.</li>
    <li>Негайно пішла, вилила воду зі свого глека до корита, і знову побігла до криниці набрати води. Дівчина начерпала води всім верблюдам.</li>
    <li>Чоловік мовчки придивлявся до неї, бажаючи усвідомити, чи є це саме та дорога, на яку спрямовує його <span class="YHWH">Господь</span>, чи ні.</li>
    <li>Щойно верблюди перестали пити, слуга взяв золоту сережку, вагою півшекеля, і два браслети на її руки, вагою десять шекелів золота,</li>
    <li>та й запитав: Чия ти дочка? Скажи мені, чи є у твого батька місце для нас, аби можна було переночувати?</li>
    <li>Вона відповіла: Я дочка Бетуїла, сина Мілки, котрого вона народила Нахорові.</li>
    <li>А соломи і паші в нас багато, продовжила дівчина, - є в нас і місце, аби переночувати.</li>
    <li>Тож чоловік, схилившись долілиць, поклонився <span class="YHWH">Господеві</span></li>
    <li>і сказав: Благословенний <span class="YHWH">Господь</span>, Бог мого пана Авраама, що не відвернув своєї милості та вірності від мого господаря. Мене ж <span class="YHWH">Господь</span> успішно привів до дому братів мого господаря.</li>
    <li>Побігла дівчина, і розповіла в домі своєї матері про все, що сталось.</li>
    <li>Ревека мала брата на ім'я Лаван. І побіг Лаван до чоловіка надвір до джерела.</li>
    <li>А коли зауважив у своєї сестри сережку, а на руках - браслети; коли почув слова своєї сестри Ревеки про те, що їй говорив той чоловік, то поспішив до мандрівника, який стояв біля верблюдів неподалік джерела,</li>
    <li>і сказав йому: Заходь, благословенний <span class="YHWH">Господом</span>! Чому стоїш надворі? Я вже приготував домівку і місце для верблюдів.</li>
    <li>Тож чоловік (слуга Авраама) увійшов до хати, а (Лаван) розвантажив верблюдів. Він дав соломи та паші верблюдам, а також приніс води для Його (слуги) ніг і ніг людей, що були з ним.</li>
    <li>Після цього дали йому Їсти, однак він сказав: Не їстиму, доки не розповім про свою справу. Тож (Лаван) сказав: Говори!</li>
    <li>І він почав говорити: Я - слуга Авраама.</li>
    <li><span class="YHWH">Господь</span> щедро поблагословив мого господаря, і він став великим. Дав йому <span class="YHWH">Господь</span> овець і телят, срібла й золота, рабів і рабинь, верблюдів і ослів.</li>
    <li>Та й Сарра, дружина мого пана, вже в його похилому віці, народила моєму господарю сина. Авраам віддав йому все, що належало йому.</li>
    <li>А мене мій господар попросив заприсягнути, що не візьму дружини для його сина з-поміж дочок ханаанського народу, на землі якого він проживає.</li>
    <li>Ти неодмінно підеш до дому мого батька, - сказав він, - до мого роду і звідтіля візьмеш дружину для мого сина.</li>
    <li>Але я сказав своєму господарю: А якщо жінка не піде зі мною?</li>
    <li>Він мені відповів: <span class="YHWH">Господь</span>, в присутності Якого я ходжу, пошле Свого ангела з тобою, й тобі пощастить у дорозі; ти візьмеш дружину для мого сина з мого роду, з дому мого батька.</li>
    <li>Ти будеш вільний від своєї клятви лише тоді, коли підеш до мого роду й тобі не дадуть, - тільки в такому разі ти будеш вільний від даної мені присяги.</li>
    <li>Тож, прибувши сьогодні до джерела, я молився: <span class="YHWH">Господи</span>, Боже мого господаря Авраама! Пошли, благаю, успіх на моєму шляху, яким я нині прямую!</li>
    <li>Ось я стою біля джерела води. Нехай же дівчина, котра прийде набрати води і до якої я звернусь з проханням: Дай мені, будь ласка, напитися трохи води з твого глека,</li>
    <li>скаже мені: Напийся ти сам, а я і твоїх верблюдів напою, буде тією жінкою, яку обрав синові мого пана <span class="YHWH">Господь</span>.</li>
    <li>Перш ніж закінчив я це говорити у своїх думках, як прийшла Ревека зі своїм глеком на плечі. Вона спустилася до джерела і набрала води. Я ж попросив її: Дай, будь ласка, мені напитися.</li>
    <li>Вона швиденько зняла зі себе глека і сказала: Пий, я і твоїх верблюдів також напою. Тож напився я, а вона напоїла моїх верблюдів.</li>
    <li>Тоді я запитав її: Чия ти дочка? Вона ж відповіла: Я - дочка Бетуїла, Нахорового сина, якого народила йому Мілка. Тож я дав їй сережку для носа й браслети на її руки.</li>
    <li>Після того, схилившись долілиць, я поклонився <span class="YHWH">Господеві</span> й поблагословив <span class="YHWH">Господа</span>, Бога мого господаря Авраама, Який провадив мене правильною дорогою, аби взяти дочку брата мого господаря для його сина.</li>
    <li>Тому, якщо ви маєте бажання виявити милість і шану моєму господарю, скажіть про це мені; якщо ж ні, дайте також мені знати, щоб я повернув праворуч або ліворуч.</li>
    <li>У відповідь Лаван та Бетуїл сказали: Від <span class="YHWH">Господа</span> вийшло це рішення, тож не можемо тобі сказати ні злого, ні доброго.</li>
    <li>Ось Ревека перед тобою. Бери її та йди і нехай вона буде дружиною синові твого господаря, як визначив <span class="YHWH">Господь</span>.</li>
    <li>Коли слуга Авраама почув їхні слова, то поклонився <span class="YHWH">Господеві</span> до землі.</li>
    <li>Вийнявши срібні та золоті речі й одяг, він дав Ревеці; дав також подарунки її братові й матері.</li>
    <li>Після цього їли й пили - він та люди, що були з ним. А коли встали вранці, слуга сказав: Відпустіть мене до мого господаря.</li>
    <li>Але її брат й мати сказали: Нехай дівчина побуде з нами хоча б днів десять, а після цього піде.</li>
    <li>Слуга ж відповів: Не затримуйте мене, бо <span class="YHWH">Господь</span> пощастив мені в дорозі. Тож і ви відпустіть мене, щоб я повернувся до мого господаря.</li>
    <li>Вони сказали: Покличмо дівчину і запитаймо її.</li>
    <li>Тож покликали Ревеку й запитали її: Чи підеш ти з цим чоловіком? Вона відповіла: Піду.</li>
    <li>Після цього відпустили свою сестру Ревеку з її служницею, а також слугу Авраама та його людей.</li>
    <li>Благословляючи Ревеку, рідні сказали їй: Ти - наша сестра, стань матір'ю для незліченних тисяч, і нехай твої нащадки успадкують брами своїх ворогів.</li>
    <li>Зібравшись, Ревека та її рабині сіли на верблюдів і вирушили за слугою Авраама. Таким чином, взявши Ревеку, він вирушив у дорогу.</li>
    <li>Ісаак якраз повернувся з подорожі до криниці Беер-Лахай-Рої. Він проживав на півдні краю.</li>
    <li>Надвечір вийшов Ісаак у долину пройтися полем. Підвівши очі, він побачив караван верблюдів.</li>
    <li>Ревека також побачила Ісаака, тому зійшла з верблюда</li>
    <li>і запитала слугу: Хто цей чоловік, який йде рівниною нам назустріч? Слуга відповів: Це - мій господар. Тоді вона взяла покривало і закрила обличчя.</li>
    <li>При зустрічі слуга докладно розповів Ісаакові про все, що зробив.</li>
    <li>Тож увів Ісаак Ревеку до шатра своєї матері. Взяв він її, і вона стала йому дружиною. Він покохав її, і утішився Ісаак після смерті своєї матері Сарри.</li>
  </ol>

  <h3>Розділ&nbsp;</h3>

  <ol>
    <li>Взяв собі Авраам жінку на ім'я Кетура.</li>
    <li>Вона йому народила Зімрана, Йокшана, Мадана, Мідіяна, Шбака і Шуаха.</li>
    <li>Йокшан породив Шеву і Дедана. Сини Дедана: Ашшуріїм, Латушім і Леумім.</li>
    <li>Сини Мідіяна: Ефа, Ефер, Ханох, Авіда і Елдаа. Всі вони були синами Кетури.</li>
    <li>Усе, що було в Авраама, він віддав Ісаакові.</li>
    <li>А синам наложниць, які були в Авраама, ще за свого життя Авраам дав дарунки і відіслав їх від свого сина Ісаака на схід краю.</li>
    <li>Всього віку Авраамового життя було сто сімдесят п'ять років.</li>
    <li>Упокоївся Авраам - помер у добрій, повній зрілості старості і приєднався до свого народу.</li>
    <li>Поховали його сини Ісаак та Ізмаїл в печері Махпела на полі Ефрона, сина Цохара-хеттейця, що навпроти Мамре,</li>
    <li>на полі, яке придбав Авраам у Хетових синів. Там поховані Авраам та його дружина Сарра.</li>
    <li>Після смерті Авраама поблагословив Бог його сина Ісаака. Оселився Ісаак біля криниці Беер-Лахай-Рої.</li>
    <li>А ось родовід Авраамового сина Ізмаїла, якого народила Авраамові Агар, рабиня Сарри.</li>
    <li>Імена Ізмаїлових синів за їхніми іменами й за їхніми родами: первісток Ізмаїла Навайот, за ним ідуть Кедар, Адбеїл, Мівсам,</li>
    <li>Мішма, Дума, Масса,</li>
    <li>Хадад, Тема, Єтур, Нафіш і Кедма.</li>
    <li>Це - сини Ізмаїла, за їхніми іменами, місцем проживання та їхніми поселеннями. Дванадцять князів за своїми племенами.</li>
    <li>Всього віку життя Ізмаїла було сто тридцять сім років. І відійшов він - помер і приєднався до свого народу.</li>
    <li>Його нащадки оселювались від Хавіли і аж до Шура, що навпроти Єгипту, в напрямку до Ашшуру. Вони оселилися навпроти всіх своїх братів.</li>
    <li>Далі родовід Авраамового сина Ісаака. Авраам породив Ісаака.</li>
    <li>Було Ісаакові сорок років, коли він одружився з Ревекою -- дочкою Бетуїла-арамійця з Падан-Араму, сестрою Лавана-арамійця.</li>
    <li>І молився Ісаак до <span class="YHWH">Господа</span> за свою дружину, оскільки вона була неплідна. <span class="YHWH">Господь</span> вислухав і його дружина Ревека завагітніла.</li>
    <li>Борсалися діти в її утробі. Тож говорила: Хіба так має бути? Чому це зі мною? Тому вирішила запитати в <span class="YHWH">Господа</span>.</li>
    <li><span class="YHWH">Господь</span> відповів: У твоїй утробі є два народи; два племені діляться вже у твоєму лоні. Проте один народ буде сильнішим від другого народу й старший служитиме молодшому.</li>
    <li>Коли настав час їй родити, виявилось, що в утробі були близнята.</li>
    <li>З'явився син перший -- рудий, увесь волохатий, наче кожух. Тож назвали його Ісавом.</li>
    <li>Після нього з'явився його брат, який своєю ручкою тримався за п'ятку Ісава. Йому дали ім'я Яків. Ісаакові було шістдесят років, коли вони народилися.</li>
    <li>Хлопці виросли. Ісав був людиною поля, досвідченим мисливцем. А Яків - людиною тихою, стриманою; він перебував удома.</li>
    <li>Ісааку подобався Ісав, бо була йому до смаку дичина, а Ревека любила Якова.</li>
    <li>Якось зварив Яків юшку. В той час прийшов з поля зовсім знесилений Ісав.</li>
    <li>І сказав Ісав до Якова: Дай мені попоїсти цього червоного -- червоної страви дай мені, бо я дуже заморився. Через це й дано йому прізвисько Едом.</li>
    <li>А Яків відповів: Продай мені сьогодні своє первородство!</li>
    <li>Ісав вигукнув: Ось я вмираю навіщо мені оте первородство?</li>
    <li>Яків же наполягав: Поклянися мені сьогодні. І той поклявся. Так Ісав продав Якову своє первородство.</li>
    <li>Тоді Яків дав Ісавові хліба та страву із сочевиці. Той попоїв і напився, підвівся і пішов. Таким чином Ісав знехтував своїм первородством.</li>
  </ol>

  <h3>Розділ&nbsp;</h3>

  <ol>
    <li>На землі настав голод. Не той голод, що був у часи Авраама. І пішов Ісаак до Авімелеха, царя филистимців, у Герар.</li>
    <li>З'явився йому <span class="YHWH">Господь</span> і сказав: Не йди до Єгипту, а оселися в краю, який Я тобі вкажу,</li>
    <li>й живи на тій землі. Я буду з тобою, і поблагословлю тебе, тому що всі ці землі даю тобі й твоїм нащадкам. Я виконаю Свою клятву, якою присягнувся твоєму батькові Авраамові.</li>
    <li>Я розмножу твоїх нащадків, як зорі на небі, і дам твоїм поколінням усі ці землі. В твоїх нащадках благословляться всі народи землі,</li>
    <li>тому що Авраам послухав Мого голосу і дотримувався Моїх велінь і Заповідей, Моїх постанов і законів.</li>
    <li>Тож Ісаак оселився у Герарі.</li>
    <li>А місцеві чоловіки запитали про його дружину. Він же сказав: Вона - моя сестра. Побоявся сказати: Вона моя дружина, щоб часом не вбили його місцеві чоловіки через Ревеку, оскільки вона була дуже вродливою.</li>
    <li>Він жив там тривалий час. Якось Авімелех, цар филистимців, подивився у вікно і побачив, що Ісаак забавляється зі своєю дружиною Ревекою.</li>
    <li>Тож покликав Авімелех Ісаака і каже: Вона ж твоя дружина! Навіщо ти сказав, що вона твоя сестра? А Ісаак відповів: Я так сказав, щоби не загинути через неї.</li>
    <li>Авімелех же сказав: Що ти нам учинив? Будь-хто з моїх людей міг би переспати з твоєю дружиною, і ти навів би на нас прокляття.</li>
    <li>Тому Авімелех наказав усім своїм людям: Кожен, хто хоч доторкнеться до цього чоловіка чи до його дружини, буде покараний смертю.</li>
    <li>Ісаак у тім краю засіяв поле, і того року зібрав стократний врожай, оскільки поблагословив його <span class="YHWH">Господь</span>.</li>
    <li>І став цей чоловік відомим і в усьому успішний. Він постійно багатів, доки не став досить впливовою |і визначною людиною.</li>
    <li>Були в нього отара овець, стадо волів і чимало робітників. Через це позаздрили йому филистимці,</li>
    <li>тому всі криниці, які викопали раби його батька Авраама за життя його батька, филистимці засипали, заповнивши їх землею.</li>
    <li>І сказав Авімелех Ісаакові: Йди від нас, бо ти став значно сильнішим за нас.</li>
    <li>Таким чином відійшов звідти Ісаак, і поселився у Герарській долині, де й замешкав.</li>
    <li>Знову повідкопував Ісаак криниці для води, які були викопані за днів його батька Авраама, але які позасипали филистимці після смерті його батька Авраама. Він відновив їх колишні назви, дані його батьком.</li>
    <li>Копаючи в долині, раби Ісаака знайшли там криницю живої води.</li>
    <li>Тож сперечалися герарські пастухи з пастухами Ісаака, кажучи: Це наша вода! Через те назвав Ісаак криницю: Есек, бо сварилися з ним.</li>
    <li>Слуги викопали іншу криницю, але виникла суперечка і через неї. Тому дав їй назву: Сітна.</li>
    <li>Відійшовши звідти, викопав ще одну криницю. Проте вже не воювали за неї. І назвав її Реховот, мовляв: Нині поширив нас <span class="YHWH">Господь</span>, і ми будемо розростатись на цій землі.</li>
    <li>Звідти Ісаак переселився до Вірсавії.</li>
    <li>З'явився йому <span class="YHWH">Господь</span> тієї ночі й сказав: Я - Бог твого батька Авраама. Не бійся, бо Я з тобою! Поблагословлю тебе і розмножу твоїх нащадків задля Мого слуги Авраама.</li>
    <li>Збудував там Ісаак жертовник, прикликавши Ім'я <span class="YHWH">Господнє</span>, і встановив там свій намет. Слуги ж Ісаака викопали там криницю.</li>
    <li>Якось прийшов до нього з Герара Авімелех зі своїм приятелем Ахуззатом, а також полководець його війська Піхол.</li>
    <li>Ісаак запитав: Чого прийшли ви до мене? Адже Ви зненавиділи мене і випроводили мене геть від себе.</li>
    <li>Ті відповіли: Спостерігаючи за тобою, ми зауважили, що із тобою <span class="YHWH">Господь</span>, тому й пропонуємо: Нехай між нами буде присяга - між нами й тобою. -- Укладімо між собою умову,</li>
    <li>що ти не чинитимеш нам зла, оскільки ми не чіпали тебе. Ми завжди ставилися до тебе добре й відпустили тебе з миром. Тепер ти благословенний <span class="YHWH">Господом</span>.</li>
    <li>Ісаак гостинно прийняв їх, вони поїли і попили.</li>
    <li>А вставши вранці, присягнули один одному. Тож випроводив їх Ісаак, і вони пішли від нього з миром.</li>
    <li>Того самого дня раби Ісаака прийшли й повідомили йому, що у викопаній криниці вони знайшли воду.</li>
    <li>Ісаак назвав її Шіва. Тому й те місто має назву Беершіва (Вірсавія) аж до сьогодні.</li>
    <li>Коли Ісавові виповнилось сорок років, він одружився з Єгудитою, дочкою Беері, хетейця, і Басматою, дочкою Елона, також хетейця.</li>
    <li>Тож вони стали для Ісаака та Ревеки тягарем.</li>
  </ol>

  <h3>Розділ&nbsp;</h3>

  <ol>
    <li>Коли Ісаак постарів, і його зір ослаб, так що він перестав бачити, то покликав свого старшого сина Ісава з такими словами: Сину мій! А той відповів: Ось я!</li>
    <li>Він же промовив: Я вже в похилому віці і не знаю дня моєї смерті.</li>
    <li>Тому візьми тепер свою зброю -свого сагайдака та свого лука -- вийди в поле, і вполюй мені дичини.</li>
    <li>Приготуй мені страву, яку я люблю, принеси мені, щоб я з'їв, і перш ніж я помру, щоб моя душа поблагословила тебе.</li>
    <li>Ревека ж підслухала все, що говорив Ісаак своєму синові Ісаву. Тому, щойно пішов Ісав на рівнину, щоб упіймати і принести дичину,</li>
    <li>вона сказала своєму синові Якову: Я почула, як твій батько твоєму братові Ісаву казав:</li>
    <li>Принеси мені дичини і приготуй мені страву, щоби, попоївши, я поблагословив тебе перед <span class="YHWH">Господом</span>, перш ніж помру.</li>
    <li>Тому тепер послухайся, мій сину, моєї поради, яку я тобі скажу.</li>
    <li>Піди до отари й принеси мені звідти двоє гарних козенят. Я приготую з них твоєму батькові страву, яку він любить.</li>
    <li>Ти занесеш її своєму батькові, щоб він попоїв і поблагословив тебе перед своєю смертю.</li>
    <li>Та Яків своїй матері Ревеці заперечив: Мій брат Ісав - чоловік волохатий, а я чоловік гладкошкірий.</li>
    <li>Ану ж, обмацає мене мій батько, і я стану в його очах ошуканцем! Таким чином накличу на себе прокляття, а не благословення.</li>
    <li>Його ж мати наполягала: На мені, мій сину, твоє прокляття! Ти послухайся мене та йди і принеси мені.</li>
    <li>Тож він пішов, взяв і приніс своїй матері, як вона просила. Мати приготувала їжу, яку любив його батько.</li>
    <li>Тоді Ревека, взяла гарний одяг свого старшого сина Ісава, який був у неї в хаті, одягнула свого молодшого сина Якова.</li>
    <li>Шкурами козлят вона обмотала його руки і гладеньку шию,</li>
    <li>дала в руки свого сина Якова хліб і страву, яку приготувала.</li>
    <li>Той пішов до свого батька і сказав: Батьку! Він же відізвався: Ось я! Хто ти, сину мій?</li>
    <li>Яків відповів своєму батькові: Я - Ісав, твій первісток! Я зробив так, як ти мені сказав. Устань, сядь і попоїж з моєї мисливської здобичі, аби мене поблагословила твоя душа.</li>
    <li>Ісаак спитав свого сина: Як це ти так швидко знайшов, мій сину? Той відповів: <span class="YHWH">Господь</span>, Бог твій, послав мені.</li>
    <li>Тоді Ісаак сказав Якову: Підійди ближче, мій сину, і я тебе обмацаю, чи справді ти мій син Ісав, чи може ні.</li>
    <li>Тож Яків підійшов до свого батька Ісаака, той обмацав його і сказав: Голос - ніби голос Якова, а руки руки Ісава.</li>
    <li>Так і не впізнав його, тому що його руки були волохаті, як руки його брата Ісава. І поблагословив він його.</li>
    <li>Але ще раз запитав: Чи дійсно ти мій син Ісав? Той відповів: Я.</li>
    <li>Подай мені й попоїм дичини мого сина, - промовив Ісаак, - щоби поблагословила тебе моя душа. Той подав йому, і він наївся; приніс йому також вина, і він випив.</li>
    <li>Тоді каже Ісаак, його батько: Підійди ближче і поцілуй мене, сину мій!</li>
    <li>Тож, наблизившись, він поцілував його, а той відчув запах його одягу, поблагословив його і сказав: Чую запах мого сина, як запах поля, яке <span class="YHWH">Господь</span> благословив.</li>
    <li>Нехай же дасть тобі Бог небесну росу, й багатство землі -- достаток пшениці та свіжого вина.</li>
    <li>Нехай тобі служать народи, і племена вклоняються тобі. Будь паном над своїми братами, і нехай схиляться перед тобою сини твоєї матері. Хто проклинатиме тебе, буде проклятий; хто ж тебе благословлятиме, буде благословенний!</li>
    <li>Щойно закінчив Ісаак благословляти Якова, і той відійшов від обличчя свого батька Ісаака, як прийшов зі свого полювання його брат Ісав.</li>
    <li>Він також приготував їжу, приніс її своєму батькові і сказав: Підведись, батьку мій, і їж дичину свого сина, щоб поблагословила мене твоя душа!</li>
    <li>І озвався до нього його батько Ісаак: Хто ти? А той відповів: Я твій син-первісток, Ісав.</li>
    <li>Ісаака охопив великий жах, і він запитав: Хто ж тоді той, що упіймав дичину і приніс мені? Перш ніж ти прийшов, я з'їв усе і поблагословив його. Тож він і буде благословенним!</li>
    <li>Почувши слова свого батька, Ісав пронизливо закричав і жалісливо почав благати: Поблагослови й мене, мій батьку!</li>
    <li>Та Ісаак сказав йому: Твій брат прийшов і обманом узяв твоє благословення.</li>
    <li>Ісав сказав: Хіба не тому дано йому ім'я Яків? Адже він обманув мене ось уже вдруге: спочатку забрав моє первородство, а тепер узяв і моє благословення. І додав: Хіба ж не залишилось у тебе і для мене благословення?</li>
    <li>На це Ісаак відповів Ісаву: Я вже поставив його володарем над тобою, а всіх його братів я зробив його слугами, забезпечив його пшеницею та свіжим вином, то що я можу учинити для тебе, мій сину?</li>
    <li>Та Ісав допитувався в батька: Хіба в тебе лише одне благословення, мій батьку? Поблагослови ж і мене, мій тату! При цьому Ісав заголосив і заплакав.</li>
    <li>Відповідаючи Ісаак, його батько, сказав йому: Від багатства землі залежатиме твоє життя, а також від небесної роси зверху.</li>
    <li>Ти житимеш зі свого меча і служитимеш своєму братові. Проте колись станеться так, що ти збунтуєшся і скинеш його ярмо зі своєї шиї.</li>
    <li>Тому зненавидів Ісав Якова через благословення, якими наділив Якова батько. Ісав вирішив у своєму серці: Щойно настануть дні жалоби за моїм батьком, тоді я вб'ю мого брата Якова.</li>
    <li>Та Ревека дізналась про наміри старшого сина Ісава. Вона покликала свого молодшого сина Якова і сказала йому: Ось твій брат Ісав грозиться вбити тебе.</li>
    <li>Тому тепер, мій сину, послухай мене: вставай і швидше втікай до мого брата Лавана, в Харан.</li>
    <li>Поживи там деякий час, поки не пройде лють твого брата, й</li>
    <li>мине Його гнів щодо тебе. Він забуде те, що ти йому заподіяв. Тоді я пошлю за тобою і поверну тебе назад. Боюсь, аби часом не сталось так, що протягом одного дня я залишусь без дітей, тобто без вас обох.</li>
    <li>А Ісаакові Ревека сказала: Набридло мені життя через Хетових дочок. Якщо і Яків візьме дружину з Хетових дочок, як оці, тобто з дочок цієї землі, то навіщо мені й жити?</li>
  </ol>

  <h3>Розділ&nbsp;</h3>

  <ol>
    <li>Тож Ісаак, покликавши Якова, поблагословив його і наказав йому: Не бери собі дружини з дочок ханаанських.</li>
    <li>Вставай і йди у Падан-Арам, до дому Бетуїла, батька твоєї матері, й візьми собі дружину звідтіль, з дочок Лавана, брата твоєї матері.</li>
    <li>А Всемогутній Бог поблагословить тебе, зробить великим і розмножить, так що від тебе вийде громада народів.</li>
    <li>Нехай Він дасть тобі благословення Авраама - тобі і з тобою й твоїм нащадкам, щоб вони успадкували землю, на якій перебуваєш, котру Бог дав Авраамові.</li>
    <li>І відпустив Ісаак Якова; той пішов у Падан-Арам, до Лавана, сина Бетуіла-арамійця, брата Ревеки, матері Якова та Ісава.</li>
    <li>Ісав побачив, що Ісаак поблагословив Якова і відіслав його у Падан-Арам, аби взяти звідти собі дружину, і, благословляючи його, звелів: Не бери собі дружини з дочок ханаанських,</li>
    <li>і що Яків послухався свого батька та своєї матері і пішов у Падан-Арам.</li>
    <li>Ісав також зрозумів, що дочки ханаанські не подобаються його батькові Ісааку,</li>
    <li>тому пішов Ісав до Ізмаїла і крім своїх двох дружин взяв собі за жінку ще Махалату, дочку Ізмаїла, Авраамового сина, Навайотову сестру.</li>
    <li>Яків же вирушив з Вірсавії, і попрямував до Харана.</li>
    <li>Заходило сонце. Тому він угледів підхоже місце і там заночував. Знайшов він у тій місцевості камінь, поклав собі під голову і ліг відпочивати.</li>
    <li>Якову приснилася драбина, що стояла на землі, а вершина її сягала аж до неба. Божі ангели піднімалися й опускалися по ній.</li>
    <li>І ось Сам <span class="YHWH">Господь</span> став на неї вгорі й промовив: Я - <span class="YHWH">Господь</span>, Бог твого батька Авраама, і Бог Ісаака. Землю, на якій ти спиш, дам тобі та твоїм нащадкам.</li>
    <li>А твоїх нащадків буде як земного піску. Бони поширяться на захід і на схід, на північ і на південь. У тобі, й у твоїх нащадках благословляться всі племена землі.</li>
    <li>Ось Я з тобою, і оберігатиму тебе всюди, куди підеш, і поверну тебе в цю землю; не залишу тебе, доки не виконаю всього, що Я тобі сказав.</li>
    <li>Прокинувся Яків зі свого сну і проголосив: Є <span class="YHWH">Господь</span> на цьому місці, а я Й не знав!</li>
    <li>Його охопив страх, і він сказав: Яке страшне це місце! Це ж ніщо інше, як Дім Божий, небесні брами!</li>
    <li>Тож, вставши вранці, Яків взяв камінь, який був ним покладений собі під голову, поставив його як стовп, і полив на нього зверху оливою.</li>
    <li>Яків назвав те місце Бетель; хоча спочатку назва цього міста була Луз.</li>
    <li>Тут Яків дав таку обітницю: Якщо Бог буде зі мною і оберігатиме мене на дорозі, якою я йду, і дасть мені хліба їсти й одежу зодягнутися,</li>
    <li>так що я повернуся здоровим до дому мого батька, то <span class="YHWH">Господь</span> буде мені Богом,</li>
    <li>А цей камінь, якого я поставив як стовп, буде Божим Домом, і з усього, що Ти даси мені, я неодмінно дам Тобі десятину!</li>
  </ol>

  <h3>Розділ&nbsp;</h3>

  <ol>
    <li>Підвівшись на ноги, Яків вирушив до краю синів Сходу.</li>
    <li>Незабаром він побачив у долині криницю, біля якої було три отари овець, які відпочивали біля неї, оскільки з тієї криниці напували овець. На отворі криниці лежав великий камінь.</li>
    <li>Збиралися там усі отари, відкочували від отвору криниці каменя, напували овець і знову клали камінь на своє місце - на отвір криниці.</li>
    <li>Яків запитав пастухів: Брати мої, звідкіля ви? Вони ж відповіли: Ми з Харана.</li>
    <li>Чи знаєте ви Лавана, Нахорового сина? - знову запитав він їх. Вони відповіли: Знаємо.</li>
    <li>Тоді він запитав: Чи він здоровий? Вони ж відповіли: Здоровий. А ось і Рахиль, його дочка, йде з вівцями.</li>
    <li>Яків сказав: Ще дня багато і не пора збирати худобу. Понапувайте овець та йдіть пасти.</li>
    <li>Вони ж відповіли: Не можемо, доки не зберуться всі отари, та не відкотять каменя від отвору криниці - тоді й напоїмо овець.</li>
    <li>Поки він розмовляв з ними, підійшла Рахиль з вівцями свого батька, оскільки була пастушкою.</li>
    <li>Коли побачив Яків Рахиль, дочку Лавана, брата своєї матері, та овець Лавана, брата своєї матері, то підійшов, відкотив камінь від отвору криниці й напоїв овець Лавана, брата своєї матері.</li>
    <li>Після цього Яків поцілував Рахиль і вголос заплакав.</li>
    <li>Яків розповів Рахилі, що він племінник її батька син Ревеки. Рахиль побігла й розповіла усе своєму батькові.</li>
    <li>Як же почув Лаван вістку про Якова, сина своєї сестри, то вибіг йому назустріч і, обнявши, поцілував та ввів його до своєї хати. Яків докладно розповів Лаванові про все.</li>
    <li>Тоді Лаван сказав йому: Ти справді є моя кістка і моє тіло! Тож Яків пробув у нього місяць.</li>
    <li>Після цього сказав Лаван Якову: Хіба через те, що ти мій родич, то повинен задарма працювати на мене? Скажи мені, скільки тобі платити.</li>
    <li>У Лавана було дві дочки: старшу звали Лія, ім'я молодшої - Рахиль.</li>
    <li>Лія мала хворі очі, а Рахиль була вродлива на вигляд і прекрасна обличчям.</li>
    <li>Яків покохав Рахиль, тому сказав: Працюватиму в тебе сім років за Рахиль, твою молодшу дочку.</li>
    <li>Лаван відповів: Для мене краще віддати її за тебе, ніж за якогось іншого чоловіка. Живи в мене.</li>
    <li>Тож працював Яків за Рахиль сім років, які видалися йому, наче кілька днів, оскільки він її дуже кохав.</li>
    <li>Нарешті Яків сказав Лаванові: Віддай мені мою дружину, аби я до неї увійшов, адже сповнився мій час.</li>
    <li>З такої нагоди зібрав Лаван усіх людей тієї місцевості та справив весілля.</li>
    <li>Коли ж наступив вечір, Лаван узяв свою дочку Лію, ввів її до Якова, і той увійшов до неї.</li>
    <li>Лаван дав також своїй дочці Лії рабиню Зілпу за служницю.</li>
    <li>Вранці виявилося, що то була Лія! Тож Яків сказав Лаванові: Чому ти мені таке вчинив? Хіба ж не за Рахиль я працював на тебе? Чому ти мене обманув?</li>
    <li>А Лаван відповів: У нашій місцевості не заведено, щоби віддавати молодшу раніше від старшої.</li>
    <li>Коли ж скінчиться тиждень З цією, то віддамо тобі ще й ту за працю, яку виконуватимеш у мене ще наступних сім років.</li>
    <li>Яків так і зробив. Закінчився тиждень з Лією, і Лаван дав Йому за дружину ще й Рахиль, свою дочку.</li>
    <li>Своїй дочці Рахилі дав Лаван за служницю рабиню Білгу.</li>
    <li>Увійшов Яків також до Рахилі й покохав Рахиль більше, ніж Лію. Так Яків працював у Лавана ще других сім років.</li>
    <li><span class="YHWH">Господь</span> побачив, що Лія скривджена, тому відкрив її утробу. А Рахиль залишалася неплідною.</li>
    <li>Дія завагітніла і народила сина; вона назвала його Рувимом, кажучи: Побачив <span class="YHWH">Господь</span> моє приниження; тепер любитиме мене мій чоловік!</li>
    <li>Знову завагітніла, й народила другого сина, і сказала: <span class="YHWH">Господь</span> почув моє приниження, і дав мені ще й цього. Тому дала вона йому ім'я Симеон.</li>
    <li>За деякий час завагітніла знову, і народила сина, сказавши: Тепер мій чоловік буде зі мною, адже я народила йому трьох синів. Тому й назвала його Левієм.</li>
    <li>Завагітніла Лія ще раз, народила сина і сказала: Цього разу особливо прославлятиму <span class="YHWH">Господа</span>! Тож дала йому ім'я Юда. І перестала народжувати.</li>
  </ol>

  <h3>Розділ&nbsp;</h3>

  <ol>
    <li>Рахиль, побачивши, що не народила дитини Якову, почала заздрити своїй сестрі, й сказала Якову: Дай мені дітей! Якщо ж ні, я помру!</li>
    <li>Обурився Яків на Рахиль і сказав: Хіба ж я можу бути замість Бога, Який позбавив тебе плоду лона?</li>
    <li>Вона сказала: Ось моя рабиня Білга. Ввійди до неї, і нехай вона народить на мої коліна, тож матиму і я дитину від неї.</li>
    <li>І дала свою рабиню Білгу йому за дружину. І ввійшов до неї Яків.</li>
    <li>Білга завагітніла й народила Якову сина.</li>
    <li>Рахиль сказала: Бог розсудив на мою користь, почув мій голос і дав мені сина. Тому й дала йому ім'я Дан.</li>
    <li>Завагітніла рабиня Рахилі знову, і народила Білга другого сина Якову.</li>
    <li>Тоді Рахиль сказала: Підняв мене, бо я змагалася з моєю сестрою і перемогла. Тож назвала його Нефталимом.</li>
    <li>Побачила Лія, що перестала народжувати, тому й вона дала свою рабиню Зілпу Якову за дружину.</li>
    <li>Зілпа, Ліїна рабиня, також народила Якову сина.</li>
    <li>Тож Лія вигукнула: Яке щастя! Вона дала йому ім'я Гад.</li>
    <li>Незабаром Ліїна рабиня Зілпа народила Якову другого сина.</li>
    <li>Лія сказала: Я щаслива, бо жінки називатимуть мене блаженною. Тому назвала його Асиром.</li>
    <li>Якось під час жнив пшениці Рувим вийшов і знайшов у полі мандрагорові яблука; він дав їх своїй матері Лії. Рахиль сказала Лії: Дай мені мандрагорів твого сина.</li>
    <li>А та відповіла: Хіба тобі мало того, що ти забрала мого чоловіка? Невже і мандрагорові яблука мого сина забереш? Рахиль же відповіла: Гаразд, нехай за мандрагорові яблука твого сина цієї ночі чоловік спить з тобою.</li>
    <li>Коли Яків увечері прийшов з поля, Лія вийшла йому назустріч і сказала: Сьогодні заходь до мене, тому що я найняла тебе за мандрагорові яблука мого сина. Тому тієї ночі Яків спав з нею.</li>
    <li>Вислухав Бог Лію, вона завагітніла, й народила Якову п'ятого сина.</li>
    <li>Після цього Лія сказала: Бог винагородив мене за те, що я дала мою рабиню своєму чоловікові. І дала йому ім'я - Іссахар.</li>
    <li>Знову Лія завагітніла, і народила Якову шостого сина.</li>
    <li>Лія сказала: Отримала я від Бога чудовий дар. На цей раз мій чоловік цінитиме мене, адже я народила йому шістьох синів. Тож вона назвала його Завулоном.</li>
    <li>Після цього Лія народила ще дочку і дала їй ім'я Діна.</li>
    <li>Згадав Бог і про Рахиль, вислухав її, і відкрив її лоно.</li>
    <li>Завагітнівши, вона народила сина й сказала: Бог зняв з мене ганьбу.</li>
    <li>Дала вона синові ім'я Йосиф, кажучи: Нехай дасть мені Бог ще й іншого сина.</li>
    <li>Коли народила Рахиль Йосифа, Яків сказав Лаванові: Відпусти мене, аби я пішов на батьківщину до свого краю.</li>
    <li>Віддай моїх дружин і дітей, задля яких я на тебе працював, щоб я відійшов. Адже ти знаєш ту нелегку працю, яку я виконував у тебе.</li>
    <li>Лаван же відповів йому: Якщо я знайшов у твоїх очах ласку, дозволь мені сказати. Оскільки я зауважив, що через тебе <span class="YHWH">Господь</span> поблагословив мене,</li>
    <li>скажи мені скільки тобі платити, - промовив він, - і я дам.</li>
    <li>Яків відповів йому: Ти знаєш, як я для тебе працював і як намножилась твоя худоба зі мною.</li>
    <li>Адже те мале, що було в тебе до мого приходу, стало численним. Поблагословив тебе <span class="YHWH">Господь</span> з моїм прибуттям. А тепер скажи, коли я подбаю за власний дім?</li>
    <li>А Лаван запитав: Що я мав би тобі дати? Не давай мені нічого, відповів йому Яків, - я згоден повернутися, пасти і стерегти твоїх овець, якщо зробиш мені те, що я скажу.</li>
    <li>Сьогодні я обійду всю твою отару, і вилучу звідти кожну чорну, крапчасту та строкату вівцю і кожну темну овечку з-поміж овець, а також кожну строкату і крапчасту тварину між козами. Оце й буде моя платня.</li>
    <li>Завтра і в наступні часи свідчитиме про мене перед тобою моя справедливість, коли ти прийдеш, аби пересвідчитись щодо моєї платні, вона буде перед тобою; все, що не крапчасте й не строкате серед кіз та не темне серед овець, якщо таке знайдеться, те мною вкрадене.</li>
    <li>На те Лаван відповів: Нехай буде за твоїм словом.</li>
    <li>І відокремив він того дня крапчастих та строкатих козлів, і всіх крапчастих та рябих кіз, - все, що мало в собі біле. Все, що не було рябе і чорне серед овець - все передав у руки своїх синів.</li>
    <li>І розділив їх з Яковом на відстань у три дні ходи. Тож Яків продовжував пасти ту отару Лавана, яка залишилася.</li>
    <li>Яків зрізав зелені палиці з тополі, з мигдалевого дерева і з платана; зняв з них кору так, щоб утворились на них білі пасма підлуб’я.</li>
    <li>Тоді поклав ці смугасті палиці у корита-пійла для води; коли вівці приходили пити, то під час водопою перед смугастими палицями вони парувалися.</li>
    <li>Тож парування при смугастих галузках сприяло народжуванню рябих, строкатих та крапчастих ягнят.</li>
    <li>Таких ягнят Яків відділяв до своєї отари, а перед стадом Лавана продовжував ставити все строкате і чорне. Свою отару він не змішував з отарою Лавана.</li>
    <li>Щоразу, коли злучалися між собою сильні вівці, Яків клав строкаті палиці в коритах перед вівцями, аби вони злучались перед цими палицями.</li>
    <li>Коли ж злучались вівці слабкі, то смугастих палиць вже не клав. Таким чином у Лавана були слабкі вівці, а в Якова - сильні.</li>
    <li>Отже, надзвичайно розбагатів цей чоловік. Було в нього багато отар, служниць і рабів, верблюдів і ослів.</li>
  </ol>

  <h3>Розділ&nbsp;</h3>

  <ol>
    <li>Якось Яків почув розмову Лаванових синів, які говорили: Яків забрав усе, що належало нашому батькові, й з того, що належало нашому батькові, він настільки розбагатів.</li>
    <li>І зауважив Яків, що Лаванове обличчя стосовно нього стало не таким, як було учора чи три дні тому.</li>
    <li>Тоді <span class="YHWH">Господь</span> сказав Якову: Повертайся в край своїх батьків і до свого роду, - Я буду з тобою.</li>
    <li>Тож послав Яків і покликав Лію та Рахиль на рівнину, де були його отари,</li>
    <li>і сказав Їм: Я бачу з обличчя вашого батька, що він не такий до мене, як був учора чи три дні тому. Та Бог мого батька був зі мною.</li>
    <li>Ви знаєте, що я з усіх своїх сил працював на вашого батька.</li>
    <li>А батько ваш ошукував мене й міняв мою платню десять разів, але Бог не дозволив йому заподіяти мені зло.</li>
    <li>Коли він скаже: Крапчасті будуть твоєю платнею, то народжуються всі вівці крапчастими; якщо скаже: Смугасті будуть твоєю платнею, -- то всі вівці народжуються смугастими.</li>
    <li>Таким чином Бог забрав усю худобу від вашого батька й дав мені.</li>
    <li>Одного разу, коли в отарі парувалися, то я підняв свої очі й побачив уві сні, як козли рябі, смугасті та крапчасті стрибали на кіз.</li>
    <li>звернувся до мене тоді Божий ангел уві сні: Якове! Я відповів: Ось я!</li>
    <li>А він сказав: Підведи свій погляд та подивися: усі козли, що скачуть на кіз, рябі, смугасті та крапчасті. Бо Я бачу усе, що тобі чинить Лаван.</li>
    <li>Я - Бог Бетеля, де ти поставив і помазав стовпа й дав Мені обітницю в молитві. Отже, тепер вставай і виходь з цього краю і повертайся в землю свого народження.</li>
    <li>У відповідь Рахиль і Лія сказали йому: Хіба ми ще маємо частку або якусь спадщину в нашому батьківському домі?</li>
    <li>Чи не за чужинок він почав нас вважати? Адже він продав нас і з'їв, мов страву, наші гроші.</li>
    <li>Тож усе багатство, яке Бог відібрав у нашого батька, належить нам і нашим дітям. Тому роби тепер так, як сказав тобі Бог.</li>
    <li>Піднявшись, Яків посадив своїх дітей та своїх дружин на верблюдів,</li>
    <li>зібрав усю свою худобу і все своє майно, яке придбав, свою власну худобу, яку він набув у Падан-Арамі, - усе, що належало йому, щоб вирушити в Ханаанську землю до свого батька Ісаака.</li>
    <li>Якось, коли Лаван відійшов стригти своїх овець, Рахиль вкрала домашніх божків свого батька.</li>
    <li>Яків же потайки від Лавана-арамійця, не повідомивши йому, що відходить назавжди,</li>
    <li>утік з усім, що було в нього; він зібрався, перейшов ріку і попрямував до гори Гілеад.</li>
    <li>Лише на третій день Лаванові повідомили, що Яків утік.</li>
    <li>Узявши зі собою своїх братів, він переслідував Якова сім днів і наздогнав його на горі Гілеад.</li>
    <li>Але вночі Бог прийшов до Лавана-арамійця уві сні і сказав йому: Вважай, не говори Якову ні доброго, ні поганого.</li>
    <li>Отже, наздогнав Лаван Якова. Яків поставив свій намет на горі. Лаван також зі своїми братами розташувався на горі Гілеад.</li>
    <li>Лаван промовив до Якова: Чому ти так учинив? Чому ти обманув мене і забрав моїх дочок, мов полонених мечем?</li>
    <li>Чому ти втік таємно, обманувши мене? Я відпровадив би тебе з радістю і співом, тимпанами й гуслами.</li>
    <li>Ти навіть не дав мені можливості поцілувати моїх онуків і дочок? Як же нерозумно ти учинив!</li>
    <li>У моїх руках сила, і я міг би накоїти вам лиха, та Бог вашого батька вчора вночі сказав мені: Вважай, не говори Якову ні доброго, ні поганого.</li>
    <li>Тож тепер іди, оскільки палко захотів повернутися до дому свого батька. Але чому ти викрав моїх божків?</li>
    <li>У відповідь Яків сказав Лаванові: Бо я боявся, щоби ти не відібрав у мене своїх дочок.</li>
    <li>Подивись у присутності наших родичів, що є твого в мене і забирай собі. У кого ж знайдеш своїх божків, той не житиме. Та не знав Яків, що то Рахиль їх викрала.</li>
    <li>Лаван увійшов до намету Якова, а також до намету її, і до намету обох рабинь, але не знайшов. Вийшовши з Ліїного намету, пішов до намету Рахилі.</li>
    <li>Рахиль же взяла тих божків, поклала їх під верблюже сідло і сіла на них. Тож, обшукавши весь намет, Лаван не знайшов нічого.</li>
    <li>Вона сказала своєму батькові: Хай не гнівається на мене мій володар за те, що не можу встати перед тобою, оскільки в мене якраз звичайне жіноче. Тож він обшукавши все так і не знайшов своїх божків.</li>
    <li>Лють охопила Якова, і він почав сваритися з Лаваном. Відповідаючи на звинувачення Лавана, він сказав: У чому моя провина і який мій гріх, що ти за мною гнався?</li>
    <li>Ти обшукав усі мої речі. Що при цьому ти знайшов з усіх речей свого дому? Поклади тут, перед нашими родичами, - і нехай вони розсудять нас обох!</li>
    <li>Я вже двадцять років з тобою. У твоїх овець і кіз не було викиднів; овець із твоєї отари я не їв;</li>
    <li>розшарпаного звіром я тобі не приносив, а сам ніс ту втрату. Ти від мене домагався навіть того, що було вкрадене вдень і що було вкрадене вночі.</li>
    <li>Скільки раз так бувало, що вдень мене палила спека, а вночі докучав холод, так що я не міг заснути.</li>
    <li>Так двадцять років я провів у твоєму домі! Я чотирнадцять років працював на тебе за двох твоїх дочок і шість років - за твоїх овець; ти ж десять разів змінював мою платню.</li>
    <li>Якби не був зі мною Бог мого батька Авраама і страх Ісаака, то нині ти відіслав би мене ні з чим. Але Бог бачив Моє приниження і важку працю моїх рук, - тому й докорив тобі вчора.</li>
    <li>Відповідаючи, Лаван сказав Якову: Дочки - мої дочки, діти - мої діти, отари - мої отари, та й все, що ти бачиш, належить мені та моїм дочкам. Що сьогодні я можу заподіяти їм чи їхнім дітям, яких вони народили?</li>
    <li>Тому давай тепер укладемо Заповіт - я і ти; і нехай він залишиться свідком між мною і тобою.</li>
    <li>Взявши камінь, Яків поставив його як пам'ятник.</li>
    <li>А своїм родичам Яків сказав: Назбирайте каміння. Тож назбирали вони каміння і насипали <span title="Горбок або копець - масоретський текст із 46 по 52 вірші подає скрізь, де ці висловлювання, слово «могила», хоча там ніхто не похований, а мається на увазі «горб» або «копець» - горбоподібне підвищення, пагорок з пам'ятним каменем.">горбок*</span>; і там на цьому межовому копці вони пообідали.</li>
    <li>Лаван назвав її Єґар-Сагадута, тобто Копець Свідчення. Яків же її назвав Галеед.</li>
    <li>Тож Лаван сказав: Цей копець нині є свідком між мною і тобою. Тому й дано йому назву: Галеед,</li>
    <li>а також Міцпа, мовляв: Хай Бог буде на сторожі між мною і тобою, коли ми розійдемося один з одним.</li>
    <li>Якщо скривдиш моїх дочок, або візьмеш інших дружин, крім моїх дочок, пам'ятай, хоч немає між нами нікого, але Бог - свідок між мною і тобою.</li>
    <li>Продовжуючи, Лаван говорив до Якова: Цей межовий знак і стовп стоять між мною і тобою.</li>
    <li>Свідок - цей копець і свідок -цей стовп, що я не перейду за межі цього пагорбу до тебе, як і ти не перейдеш до мене за межі цього пагорбу і цього стовпа, щоб заподіяти якесь зло.</li>
    <li>Бог Авраама і Бог їхнього батька Нахора буде нам суддею. І поклявся Яків страхом свого батька Ісаака.</li>
    <li>Після цього Яків на горі приніс жертву і запросив своїх родичів розділити з ним їжу. Вони попоїли і там же на горі заночували.</li>
  </ol>

  <h3>Розділ&nbsp;</h3>

  <ol>
    <li>Вставши раненько, Лаван поцілував своїх онуків та своїх дочок і поблагословив їх. Повернувшись, Лаван пішов у свою місцевість.</li>
    <li>Яків також вирушив у дорогу і його зустріли Божі ангели.</li>
    <li>Побачивши ангелів, Яків сказав: Це - Боже військо. Тому й назвав те місце: Маханаїм.</li>
    <li>Яків направив перед собою посланців до свого брата Ісава, в землю Сеїр, до місцевості Едом,</li>
    <li>звелівши їм казати: Перекажіть моєму володареві Ісавові: До тебе звертається твій слуга Яків: Проживав я у Лавана і затримався аж дотепер.</li>
    <li>У мене є воли, осли, вівці, слуги і слугині; тож бажаю про це повідомити моєму володареві, щоб знайти милість у твоїх очах.</li>
    <li>Повернувшись, посланці розповіли Якову: Ходили ми до твого брата Ісава. Він іде тобі назустріч, а з ним чотириста чоловік.</li>
    <li>Вельми злякався Яків і стривожився. Тому поділив людей, які були з ним, а також волів, овець і верблюдів на два табори.</li>
    <li>Якщо Ісав нападе на один табір, говорив він, - і знищить його, то другий табір врятується.</li>
    <li>Після цього Яків промовив: Боже мого батька Авраама і Боже мого батька Ісаака, <span class="YHWH">Господи</span>, Який сказав мені: Повернися у свій край, до своєї родини, а Я допомагатиму тобі!</li>
    <li>Я не заслуговую всієї Твоєї милості й усієї вірності, яку Ти виявив Своєму слузі. Адже з однією лише моєю палицею перейшов я цей Йордан, а тепер ось я виріс у два табори.</li>
    <li>Визволи мене, благаю, з руки мого брата, - з руки Ісава, бо я його боюся, щоби, прийшовши, він не вбив мене та матерів з дітьми.</li>
    <li>Ти ж обіцяв: Неодмінно чинитиму тобі добре й намножу твоїх нащадків як морський пісок, якого неможливо перерахувати через велике їх число.</li>
    <li>Так він провів там ту ніч. З того, що було під руками, він відділив у дар для свого брата Ісава:</li>
    <li>двісті кіз, двадцять козлів, двісті овець, двадцять баранів,</li>
    <li>тридцять дійних верблюдиць з їх верблюденятами, сорок корів, десять биків, двадцять ослиць і десять ослів.</li>
    <li>Кожне стадо окремо він передав у руки своїх слуг і наказав Їм: Ідіть попереду мене і зберігайте відстань між стадами.</li>
    <li>Першому він звелів, кажучи: Якщо тебе зустріне мій брат Ісав і запитає: Чий ти, куди йдеш і чиє це стадо, що йде перед тобою?</li>
    <li>То скажи: Твого слуги Якова; це подарунок, посланий моєму володарю Ісаву. Та ось і сам він іде за нами.</li>
    <li>Те саме сказав він другому, третьому і всім, які йшли за стадами, кажучи: Саме такі слова говоріть Ісаву, коли його зустрінете.</li>
    <li>Щоразу додавайте: Ось і твій слуга Яків іде за нами. Адже він гадав: Зроблю його лагідним дарами, що йдуть переді мною, а потім і сам з'явлюсь перед ним, -- можливо, прийме мене добре.</li>
    <li>Отже, дари випереджували Якова. Сам же він у ту ніч залишався в таборі.</li>
    <li>Встав він тієї ночі, взяв обох своїх жінок, обох їхніх слугинь, а також своїх одинадцятеро дітей і переправив через брід Яббок.</li>
    <li>Він усіх їх перевів через потік, а за ними також перепровадив усе, що йому належало.</li>
    <li>Тож Яків залишився один; і боровся з ним якийсь Чоловік, аж поки не почало світати.</li>
    <li>Та, зрозумівши, що не здолає його, торкнувся до м'яза його стегна, і м'яз стегна Якова був ушкоджений, коли Він боровся з ним.</li>
    <li>І сказав йому: Відпусти Мене, бо настав світанок. Яків же відповів: Не відпущу Тебе, поки не поблагословиш мене.</li>
    <li>Запитав Він Якова: Яке твоє ім'я? Той відповів: Яків.</li>
    <li>Він же сказав: Твоє ім'я не буде більше Яків, а зватимешся Ізраїль, бо ти витримав змагання з Богом і є сильний між людьми.</li>
    <li>Тоді Яків попросив: Назви, будь ласка, Своє ім'я. У відповідь Той сказав: Чого ти питаєш про Моє ім'я? І з цими словами поблагословив його там.</li>
    <li>І Яків назвав те місце Пенуел, говорячи: Я бачив Бога обличчям в обличчя і моя душа залишилася живою.</li>
    <li>Засяяло Якову сонце, коли він залишав Пенуел. Йдучи, він кульгав через біль у своєму стегні.</li>
    <li>Ось чому ізраїльські сини й досі не їдять сухожилля м'яза стегна, бо Той, що боровся доторкнувся до м'яза стегна Якова, тобто до сухожилля.</li>
  </ol>

  <h3>Розділ&nbsp;</h3>

  <ol>
    <li>Підвівши свої очі, Яків побачив: ось наближається Ісав, а з ним чотириста чоловіків. Тож він поділив дітей між Лією, Рахиллю та обома їхніми служницями.</li>
    <li>Після чого поставив невільниць і їхніх дітей спереду, за ними Лію з її дітьми, і останніми Рахиль з Йосифом.</li>
    <li>Сам же пройшов вперед і став перед усіма ними. Перш ніж наблизився до свого брата, він сім разів вклонився до землі.</li>
    <li>Ісав побіг йому назустріч, обняв його, впав йому на шию і поцілував його. Вони обидва заплакали.</li>
    <li>Підвівши свої очі і побачивши жінок і дітей, Ісав запитав: Хто вони тобі? Той відповів: Діти, якими Бог обдарував твого слугу.</li>
    <li>Тож підійшли невільниці зі своїми дітьми і вклонилися.</li>
    <li>Підійшла Лія зі своїми дітьми і теж вклонилися, а наостанок наблизились Йосиф з Рахиллю, і вклонилися також.</li>
    <li>А що це були за табори, - запитав Ісав, - які я раніше зустрів? Яків же відповів: Це щоб знайти милість в очах мого володаря.</li>
    <li>Та Ісав сказав: Я маю багато, мій брате; нехай твоє залишається з тобою.</li>
    <li>Але Яків наполягав: Ні, благаю! Якщо я, дійсно, знайшов милість у твоїх очах, то прийми цей подарунок з моїх рук. Адже я побачив твоє обличчя, наче б хтось побачив Боже обличчя, - настільки приязно ти зустрів мене.</li>
    <li>Тому прийми мій щирий дар, який я тобі приніс, тому що до мене Бог виявив Своє милосердя, і в мене є все. Яків наполягав, і той прийняв.</li>
    <li>Ісав сказав: Що ж рушаймо в дорогу! Я піду попереду.</li>
    <li>Але Яків заперечив йому: Володар мій бачить, що в мене малі діти, а вівці й корови в мене дійні. Тому, якщо їх підганяти, то в один день загине вся худоба.</li>
    <li>Тож нехай мій володар поспішить попереду свого слуги, а я піду поволі, залежно від складності моєї подорожі й відповідно до ходи дітей, доки не прийду до мого володаря в Сеір.</li>
    <li>Ісав же сказав: То може я залишу з тобою декількох з тих людей, які зі мною? Навіщо це? - відповів Яків. Досить того, що я знайшов милість в очах мого пана.</li>
    <li>І повернувся Ісав у той же день своєю дорогою до Сеїіру.</li>
    <li>Яків же подався до Суккота. Він побудував там собі житло, а для своєї худоби зробив криті загони: Тому й назвав те місце Суккот, тобто Курені, або Намети.</li>
    <li>Подорожуючи далі з Падан-Арама, Яків щасливо прибув до міста Сихема, що в Ханаанській землі, й отаборився перед тим містом.</li>
    <li>За сто кесіт (срібняків) він купив у Гамора, Сихемового батька, частину поля і поставив там свій намет.</li>
    <li>Він також спорудив там жертовник і закликав до Нього, до Бога, Бога Ізраїлю.</li>
  </ol>

  <h3>Розділ&nbsp;</h3>

  <ol>
    <li>Одного разу Діна, дочка Лії, яку вона народила Якову, вийшла, щоб познайомитися з дочками тієї місцевості.</li>
    <li>І побачив її син Гамора Сихемгіввієць, володар того краю; він взяв її, спав з нею і зґвалтував її.</li>
    <li>Серце його прив'язалося до Діни, дочки Якова, він покохав дівчину і потішав її серце.</li>
    <li>І просив Сихем Гамора, батька свого кажучи: Візьми мені цю дівчину за дружину.</li>
    <li>Яків довідався, що той збезчестив його дочку Діну, але сини його були з його худобою на рівнині, тож він мовчав поки вони не повернулись.</li>
    <li>У той час Гамор, батько Сихема, прийшов до Якова, аби переговорити з ним.</li>
    <li>Повернулись з пасовиська сини Якова. Коли вони почули, що сталось, то засмутилися ці мужі, і запалали сильним гнівом, адже від того, що Сихем переспав з дочкою Якова, на Ізраїля впала велика ганьба, а того не повинно бути.</li>
    <li>Тому звернувся до них Гамор зі словами: Мій син Сихем закохався у вашу дочку. Тож віддайте її йому за дружину.</li>
    <li>Порідніться з нами; ваших дочок видавайте за нас, а наших дочок беріть собі.</li>
    <li>Вся країна перед вами, тож живіть з нами. Оселяйтеся, торгуйте на ній і набувайте її у власність.</li>
    <li>Сихем сказав її батькові та її братам: Якби мені знайти милість у ваших очах! Я віддав би усе, що лише мені скажете.</li>
    <li>Призначіть якнайбільший викуп і весільний подарунок -- що лише скажете мені, я дам. Але дайте мені цю дівчину за дружину.</li>
    <li>Сини ж Якова підступно відповіли Сихемові та його батькові Гаморові, а говорили так, тому що той збезчестив їхню сестру Діну.</li>
    <li>Вони сказали їм: Не можемо виконати цього вашого прохання і дати нашу сестру чоловікові, який необрізаний, бо це для нас ганебно.</li>
    <li>Ми лише в такому випадку погодимося з вами, якщо ви станете такими, як ми: коли кожному з вас чоловіку зробите обрізання.</li>
    <li>Тоді будемо віддавати наших дочок вам, і брати ваших дочок собі; оселимося серед вас, і будемо як один народ.</li>
    <li>Коли ж не послухаєте нас щодо обрізання, то заберемо нашу дочку і підемо геть.</li>
    <li>Сподобалися їхні слова Гамору і Сихему, Гаморовому сину.</li>
    <li>Тож не зволікав юнак з виконанням такої вимоги, оскільки був у захопленні від дочки Якова. Він же був найславніший з усіх у домі його батька.</li>
    <li>Тому Гамор і його син Сихем пішли до брами їхнього міста і звернулися до людей свого міста зі словами:</li>
    <li>Ці люди миролюбні щодо нас. Хай поселяються на землі й торгують на ній - країна перед ними простора. Будемо брати їхніх дочок собі за дружин, а наших дочок віддаватимемо їм.</li>
    <li>Але лише в такому випадку погодяться з нами чоловіки, щоб жити з нами, і стати одним народом, коли в нас буде обрізана кожна людина чоловічої статі, як обрізані вони.</li>
    <li>Тож хіба їхні стада, їхні маєтки і вся худоба не стануть нашими? Нам потрібно лише погодитися з ними, і вони оселяться з нами.</li>
    <li>Тому усі, що ходили брамою того міста, послухалися Гамора та його сина Сихема, і був обрізаний кожний чоловік з усіх, що проходили брамою того міста.</li>
    <li>А на третій день, коли всі представники чоловічої статі були ще хворими, два сини Якова, Дінині брати, Симеон та Левій, взяли кожний свого меча, безпечно ввійшли до міста і повбивали всіх чоловіків.</li>
    <li>Гамора і його сина Сихема також вбили вістрям меча, забрали з дому Сихема Діну і пішли.</li>
    <li>Сини Якова пройшлись по вбитих і пограбували місто, а все через те що ті збезчестили їхню сестру.</li>
    <li>Вони забрали їхніх овець, їхніх волів і їхніх ослів - усе, що було в місті, а також усе, що було на рівнині.</li>
    <li>Усіх їхніх дітей і їхніх жінок узяли в полон, а все їхнє майно, що було в домах, розграбували.</li>
    <li>Після цих подій Яків сказав Симеонові та Левію: Ви на мене накликали нещастя, так що я став ненависним для мешканців цього краю, ханаанців та періззейців. Людей у мене мало, тож вони виступлять проти мене і знищать: Загину я і мій дім.</li>
    <li>Вони ж відповіли: А як він посмів вважати нашу сестру розпусницею?</li>
  </ol>

  <h3>Розділ&nbsp;</h3>

  <ol>
    <li>Тоді Бог промовив до Якова: Встань і йди до місцевості Бетель; оселися там і побудуй жертовника Богові, Який з'явився тобі, коли ти втікав від свого брата Ісава.</li>
    <li>Тож сказав Яків своїм домашнім, усім що жили з ним: Викиньте чужих богів, які є у вас, очистіться і змініть ваш одяг.</li>
    <li>А тепер вставайте й підемо до Бетеля. Там я споруджу жертовник Богові, Який мені відповів у день моєї скрути, та був зі мною в дорозі, якою я йшов.</li>
    <li>Тож віддали Якову всіх чужих богів, які були в них, а також сережки, що в їхніх вухах. І закопав усе це Яків під модриною, що біля Сихема.</li>
    <li>Вони вирушили, а страх від Бога охопив навколишні міста, через що й не переслідували синів Якова.</li>
    <li>Отже, Яків з усім народом, який був з ним, прибули до Луза, що в ханаанській землі, тобто в Бетель.</li>
    <li>Яків збудував там жертовник і назвав місцевість Ел-Бетель, тому що, коли він утікав від свого брата, саме там йому з'явився Бог.</li>
    <li>Там померла Девора, годувальниця Ревеки, і була похована нижче Бетеля, під дубом. Назвав його Яків Дубом Плачу.</li>
    <li>Бог знову з'явився Якову, коли він повернувся в Падан-Арам, і поблагословив його.</li>
    <li>І сказав йому Бог: Твоє ім'я Яків, але не будуть тебе називати Яковом, бо надалі твоє ім'я буде Ізраїль. Тож дав йому ім'я Ізраїль.</li>
    <li>Після цього Бог сказав йому: Я - Бог Всемогутній! Зростай чисельністю і розмножуйся; цілі народи і громади народів походитимуть від тебе. Навіть царі вийдуть з твоїх нащадків.</li>
    <li>Адже земля, яку Я колись віддав Авраамові й Ісаакові, даю тобі. Так само Я дам цю землю і твоїм нащадкам після тебе.</li>
    <li>того місця, де з ним відбувалась ця розмова, Бог піднявся від Якова вгору.</li>
    <li>Саме на тому місці, де Бог розмовляв з Яковом, він поставив кам'яний стовп і вилив на нього вино та олію, як жертву.</li>
    <li>Ось чому назвав Яків місце, де Бог розмовляв з ним, Бетель.</li>
    <li>Вони вирушили з Бетеля, і, коли ще залишалася деяка відстань пройти до Євфрата, почала народжувати Рахиль. Її роди були вельми тяжкі.</li>
    <li>Під час цих тяжких родів повитуха сказала їй: Кріпися, бо й цей також у тебе син.</li>
    <li>Так сталося, коли залишало її життя, оскільки вона вмирала, то дала йому ім'я: Беноні. Батько ж назвав його Веніяміном.</li>
    <li>Отже, Рахиль померла. ЇЇ поховали по дорозі до Євфрата, тобто до Вифлеєма.</li>
    <li>І поставив Яків стовп на її могилі. Це надмогильний пам'ятник Рахилі, який існує до сьогодні.</li>
    <li>Ізраїль вирушив далі й поставив свій намет за Мігдал-Едером.</li>
    <li>Коли поселився Ізраїль у тій землі, увійшов Рувим до Білги, наложниці свого батька. І довідався про це Ізраїль. Було ж на той час у Якова вже дванадцять синів.</li>
    <li>Сини Лії: Рувим, первенець Якова, а також Симеон, Левій, Юда, Іссахар і Завулон.</li>
    <li>Сини Рахилі: Йосиф і Веніямін.</li>
    <li>Сини Рахилиної рабині Білги: Дан і Нефталим.</li>
    <li>Сини Ліїної невільниці Зілпи: Ґад і Асир. Це усі сини Якова, які народилися в нього в Падан-Арамі.</li>
    <li>Тож прийшов Яків до свого батька Ісаака, до Мамре, в Кір'ят-Арбу, тобто в Хеврон, де мешкали Авраам та Ісаак.</li>
    <li>Було ж віку Ісаака сто вісімдесят років.</li>
    <li>Він упокоївся, помер і приєднався до свого роду в похилому віці, в повноті днів. Поховали Ісаака його сини Ісав та Яків.</li>
  </ol>

  <h3>Розділ&nbsp;</h3>

  <ol>
    <li>А ось родовід Ісава, тобто Едома.</li>
    <li>Ісав узяв собі дружин з дочок ханаанських: Аду, дочку Клона-хеттейця, і Оголіваму, дочку Ани, дочку Цівеона-гіввійця,</li>
    <li>а також Босмат, дочку Ізмаїла, Навайотову сестру.</li>
    <li>Ада народила Ісавові Еліфаза, а Босмат народила Реуїла;</li>
    <li>Оголівама ж народила Єуша, Ялама і Корея. Це усі сини Ісава, які народилися в нього в ханаанській землі.</li>
    <li>Взяв же Ісав своїх дружин, своїх синів, дочок та всіх домашніх, що жили в його домі, свої стада і всю свою худобу, все своє майно, яке набув у ханаанській землі, й пішов подалі від свого брата Якова до іншого краю.</li>
    <li>Їхнє майно було надто великим, аби жити разом: земля, де вони перебували, не могла їх вмістити через велику кількість їхньої худоби.</li>
    <li>Тож поселився Ісав на горі Сеїр. Ісав - він же Едом.</li>
    <li>Ось родовід Ісава, прабатька едомців, на горі Сеїр.</li>
    <li>Імена синів Ісава: Еліфаз, син Ади - дружини Ісава, і Реуїл, син Босмати - дружини Ісава.</li>
    <li>Були в Еліфаза сини: Теман, Омар, Цефо, Гатам і Кеназ.</li>
    <li>Тимна, наложниця Ісавового сина Еліфаза, народила Еліфазові Амалека. Це нащадки Ади, дружини Ісава.</li>
    <li>А ось сини Реуїла: Нагат, Зера, Шамма та Мізза. Це нащадки Ісавової дружини Босмати.</li>
    <li>Далі йдуть сини Ісава від дружини Оголівами, дочки Ани, Цівеонового сина. Вона народила Ісаву Єуша, Ялама і Корея.</li>
    <li>А ось - князі, нащадки Ісава. Із синів Еліфаза, первенця Ісава: князь Теман, князь Омар, князь Цефо, князь Кеназ,</li>
    <li>князь Корей, князь Гатам, князь Амалек. Це - князі Еліфаза в едомському краї. Вони - нащадки Ади.</li>
    <li>Далі йдуть сини Реуїла, Ісавового сина: князь Нагат, князь Зерах, князь Шамма, князь Мізза. Всі вони князі Реуїла в едомському краї. Вони нащадки Босмати, Ісавової дружини.</li>
    <li>А оце сини Оголівами, Ісавової дружини: князь Єуш, князь Ялам, князь Корей. Всі вони сини Оголівами, дочки Ани, Ісавової дружини.</li>
    <li>Такі нащадки Ісава, або Едома, які були князями.</li>
    <li>А ось сини Сеіра, хорейця мешканці того краю: Лотан, Шовал, Цівеон, Ана,</li>
    <li>Дішон, Ецер і Дішан. Всі вони також князі хорейця, сини Сеіра, що в едомській землі.</li>
    <li>Сини Лотана: Хорі та Гемам, а також сестра Лотана, Тимна.</li>
    <li>Шовалові сини: Алван, Манахат, Евил, Шефо і Онам.</li>
    <li>Далі йдуть сини Цівеона: Айя та Ана. Це той Ана, котрий знайшов гарячі джерела в пустелі, коли пас ослів свого батька Цівеона.</li>
    <li>А ось діти Ани: син Дішон і Анина дочка Оголівама.</li>
    <li>Сини Дішона: Хемдан, Ешбан, Ітран і Керан.</li>
    <li>Далі йдуть Ецерові сини: Білган, Зааван і Акан.</li>
    <li>Сини Дішана: Уц і Аран.</li>
    <li>Імена князів-хорейців: князь Лотан, князь Шовал, князь Цівеон, князь Ана,</li>
    <li>князь Дішон, князь Ецер, князь Дішан. Усі вони князі хорейців у їхніх володіннях у сеірському краї.</li>
    <li>А ось царі едомського краю, які царювали в едомській землі до того, як зійшов на престол перший цар над синами Ізраїля.</li>
    <li>Царював у Едомі Бела, син Беора; а назва його міста - Дінгава.</li>
    <li>Та коли Бела помер, то зацарював замість нього Йовав, син Зераха з Боцри.</li>
    <li>Після смерті Йовава зійшов на престол Хушам із теманського краю.</li>
    <li>Як помер Хушам, то замість нього зацарював у місті Авіт-Гадад, син Бедада, котрий розбив мадіянців у моавській долині; назва його міста Авіт.</li>
    <li>Після смерті Гадада на царський престол зійшов Самла з Масреки.</li>
    <li>Як помер Самла, то замість нього зацарював Саул з Реховота, що над Рікою.</li>
    <li>Після смерті Саула зацарював замість нього Баал-Ханан, син Ахбора.</li>
    <li>Коли ж помер Баал-Ханан, Ахборів син, то після нього зацарював у місті Пау Гадад. Ім'я його дружини Мегетавеїл. Це дочка Матреда, внучка Ме-Загава.</li>
    <li>А це імена Ісавових князів за їхніми племенами, в їхніх місцевостях і за їхніми іменами: князь Тимна, князь Алва, князь Етет,</li>
    <li>князь Оголівама, князь Ела, князь Пінон,</li>
    <li>князь Кеназ, князь Теман, князь Мівцар,</li>
    <li>князь Мегдіїл, князь Грам. Це всі князі Едому в місцевостях їхнього проживання на землі, яку вони одержали у володіння. Ісав же - прабатько едомців.</li>
  </ol>

  <h3>Розділ&nbsp;</h3>

  <ol>
    <li>Яків оселився на землі, де жив його батько, - в ханаанському краї.</li>
    <li>Ось нащадки Якова. Йосиф, юнак сімнадцяти років, пас отару зі своїми братами - синами Білги та синами Зілпи, дружин свого батька. Йосиф доносив про них своєму батькові погані новини.</li>
    <li>Ізраїль любив Йосифа більше за всіх своїх синів, оскільки він був сином його старості. Тож він справив Йосифу барвистий одяг.</li>
    <li>Його ж брати, зауваживши, що їхній батько любить Йосифа більше, ніж усіх його братів, зненавиділи його, так що не могли з ним спокійно розмовляти.</li>
    <li>Якось приснився Йосифові сон. Він розповів його своїм братам, після чого став для них ще більш ненависним.</li>
    <li>Послухайте цей сон, - сказав їм Йосиф, - що мені наснилось.</li>
    <li>Ось ми посеред поля в'яжемо снопи. Несподівано мій сніп піднявся і стоїть. Ваші снопи також повставали довкола мого снопа й поклонилися йому.</li>
    <li>Послухавши, брати його сказали: Невже ти і справді царюватимеш над нами? Невже ти дійсно думаєш панувати над нами? Їхня ненависть до Йосифа ще більше зросла через його сни та слова.</li>
    <li>Приснився йому ще один сон, якого він також розповів своїм братам. Наснився мені ще один сон, оповідав він. - Мені вклонилися сонце, місяць і одинадцять зірок.</li>
    <li>Він розповів цей сон не лише братам, а й своєму батькові. Та його батько з докором сказав йому: Що це за сон наснився тобі?! Невже й насправді я і твоя мати разом з твоїми братами прийдемо поклонитися тобі до землі?</li>
    <li>Тож, якщо його брати сповнилися до нього почуттям заздрощів, то його батько усе сказане зберіг у пам'яті.</li>
    <li>Якось його брати пішли пасти отару свого батька в околиці Сихема.</li>
    <li>Через деякий час Ізраїль сказав Йосифові: Хіба не в Сихемі пасуть твої брати? Я хочу послати тебе до них. Той відповів йому: Ось я!</li>
    <li>Батько сказав йому: Піди, подивися, чи здорові твої брати, в якому стані вівці; принеси мені відповідь. Тож послав його з Хевронської долини, і той пішов до Сихема.</li>
    <li>Коли він блукав у пошуках по долині, натрапив на нього якийсь чоловік. Той чоловік запитав його: Що шукаєш?</li>
    <li>Йосиф відповів: Шукаю своїх братів; чи не підкажеш мені, де вони пасуть?</li>
    <li>Той чоловік відповів: Вони звідси відійшли, але я чув, як вони говорили: Ходімо в Дотан. Тож пішов Йосиф слідом за своїми братами і знайшов їх у Дотані.</li>
    <li>Ті синя його здалека |, перш ніж Йосиф наблизився до них, вони в пориві гніву змовилися його вбити.</li>
    <li>Брати говорили між собою: Он іде той сновида.</li>
    <li>Тому тепер підемо, вб'ємо його і вкинемо в якусь яму і скажемо: Хижий звір загриз його; тоді побачимо, що буде з його снами.</li>
    <li>Але Рувим, почувши це, визволив його з їхніх рук і сказав: Не губімо життя!</li>
    <li>Не проливайте крові! Вкиньте його он в ту яму в пустелі та рук на нього не накладайте. Це говорив їм Рувим з наміром врятувати його з їхніх рук і повернути батькові.</li>
    <li>Тож, коли Йосиф підійшов до своїх братів, вони зірвали з нього барвистий одяг, який був на ньому,</li>
    <li>схопили його й укинули до ями. Це був порожній колодязь, в якому не було води.</li>
    <li>Самі ж сіли їсти хліб. У цей час, підвівши свої очі, вони побачили караван ізмаїльців, що рухався з Гілеаду; їхні верблюди були нав'ючені різними пахощами, бальзамом і миррою. Вони, йдучи, прямували до Єгипту.</li>
    <li>Юда запропонував своїм братам: Яка користь від того, що ми вб'ємо нашого брата і скриємо його кров?</li>
    <li>Давайте продамо його ізмаїльцям, а наші руки хай не будуть на ньому, адже він наш брат, наше тіло. І брати послухали його.</li>
    <li>Коли ж поряд проходили люди, мідіянські купці, брати витягли Йосифа з ями і продали його ізмаїльцям за двадцять срібняків. Ті ж повезли Йосифа в Єгипет.</li>
    <li>Незабаром повернувся до ями Рувим, а Йосифа в ямі нема. Він роздер на собі одяг і,</li>
    <li>повернувшись до своїх братів, сказав: Хлопця нема, а я -; куди я піду?</li>
    <li>Вони взяли одяг Йосифа і, зарізавши козла, намочили одяг у крові.</li>
    <li>Цей барвистий одяг вони відіслали своєму батькові зі словами: Це ми знайшли, впізнай: це одяг твого сина, чи ні?</li>
    <li>Яків упізнав його і сказав: Так, це одяг мого сина.. Напевно, хижий звір його загриз, пошматувавши Йосифа.</li>
    <li>Тож Яків роздер на собі одяг, накинув на стегна мішковину і оплакував свого сина багато днів.</li>
    <li>Зібралися усі його сини Й дочки, аби потішити його, але, не бажаючи утішитися, він говорив: Зі сумом зійду я до мого сина в шеол. Так оплакував його батько.</li>
    <li>У Єгипті мідіянці продали Йосифа Потіфарові, євнухові фараона, начальникові охорони.</li>
  </ol>

  <h3>Розділ&nbsp;</h3>

  <ol>
    <li>Так сталося у той час, що Юда відійшов від своїх братів і завітав до одного чоловіка, адулламійця, на ім'я Хіра.</li>
    <li>Там Юда побачив дочку одного ханаанця, якого звали Шуа, взяв її собі за дружину і увійшов до неї.</li>
    <li>Вона завагітніла й народила сина, якого він назвав: Ер.</li>
    <li>Знову жінка завагітніла, народила сина і назвала його Онаном.</li>
    <li>Згодом народила ще одного сина і дала йому ім'я: Шела. Це відбувалось, коли Юда жив У Кезиві.</li>
    <li>І взяв Юда дружину для свого первенця Ера, на ім'я Тамара.</li>
    <li>Але Ер, Юдин первенець, був лихий в очах <span class="YHWH">Господа</span>, і <span class="YHWH">Господь</span> убив його.</li>
    <li>Тому Юда сказав Онанові: Увійди до дружини свого брата і, як брат її чоловіка, виконай свій обов'язок щодо неї, - подбай, аби у твого брата були нащадки.</li>
    <li>Знав Онан, що нащадки будуть не його, тому коли він сходився з дружиною свого брата, випускав сім'я зовні, щоб не дати нащадка своєму братові.</li>
    <li>Не сподобався <span class="YHWH">Господеві</span> його поганий учинок, тому Він знищив і його.</li>
    <li>Тоді Юда сказав своїй невістці Тамарі: Залишайся вдовою в домі свого батька, поки не підросте мій син Шела. Сам же думав: Щоби часом не помер і цей, як його брати. Тож пішла Тамара і оселилася в домі свого батька.</li>
    <li>Минуло багато часу, і померла Юдина дружина, дочка Шуа. Як скінчились дні жалоби і Юда утішився, то пішов разом зі своїм другом Хірою-адулламійцем в Тімну, до тих, що стригли його овець.</li>
    <li>Про це сповістили Тамарі кажучи: Твій свекор іде в Тімну стригти своїх овець.</li>
    <li>Вона ж, скинувши зі себе удовиний одяг і покрившись <span title="Намітка - тонка прозора тканина (вид серпанку)">наміткою*</span>, сіла при брамі в Енаїмі, що при дорозі до Тімни. Тамара знала, що Шела виріс, але вона не була віддана йому за дружину.</li>
    <li>Побачивши її, Юда подумав, що це повія, оскільки її обличчя було покрите.</li>
    <li>Він завернув до неї з дороги, сказавши: Дозволь мені ввійти до тебе. Юда не впізнав, що це його невістка. Вона ж сказала: Що ти мені даси за те, що ввійдеш до мене?</li>
    <li>Він відповів: Я пришлю тобі зі стада козеня. Вона ж сказала: Погоджуюся за умови, що залишиш мені заставу, доки не пришлеш козеняти.</li>
    <li>Він запитав: Що маю дати тобі в заставу? Вона відповіла: Твою печатку, пояс і палицю, що в твоїй руці. Він усе це дав їй і ввійшов до неї. Вона ж завагітніла від нього.</li>
    <li>Після цього вона встала, пішла додому, скинула зі себе свою намітку і знову покрила себе одягом удівства.</li>
    <li>Щоб забрати свою заставу, Юда послав до жінки козеня через свого друга-адулламійця, однак той її не знайшов.</li>
    <li>Він запитав місцевих людей: Де та повія, котра була в Енаїмі при дорозі? Вони ж відповіли: Тут не було жодної повії.</li>
    <li>Повернувшись до Юди, друг сказав: Не знайшов я її. А місцеві чоловіки сказали, що в них немає жодної повії.</li>
    <li>А Юда сказав: Нехай собі тримає, аби лише нас не висміяли. Я таки посилав це козеня, але ти її не знайшов.</li>
    <li>Через якихось три місяці Юді повідомили стверджуючи: Твоя невістка Тамара впала в блуд і завагітніла через розпусту. А Юда сказав: Нехай виведуть її і спалять.</li>
    <li>Коли ж її вели, вона послала до свого свекра сказати: Я завагітніла від чоловіка, якому належать ці речі. Впізнавай, - сказала вона, - чиї то печатка, пояс і палиця?</li>
    <li>Впізнав усе це Юда і сказав: Тамара виявилася справедливішою за мене, оскільки я не дав її моєму синові Шелі. Та й він уже більше не сходився з нею.</li>
    <li>Коли надійшов час народжувати, виявилося, що в її лоні близнята.</li>
    <li>Так сталося, що під час родів перший з них висунув ручку. Тож повитуха взяла та й пов'язала на цю ручку червону нитку, говорячи: Цей мав би вийти першим.</li>
    <li>Але коли він втягнув свою ручку назад, то з'явився його брат. Вона сказала: Як же ти прорвався попереду? І він отримав ім'я: Перец.</li>
    <li>Після нього вийшов його брат, який мав на своїй ручці червону нитку. Цей був названий — Зерахом.</li>
  </ol>

  <h3>Розділ&nbsp;</h3>

  <ol>
    <li>Щодо Йосифа, то його ізмаїльці привезли в Єгипет. І купив його з рук ізмаїльців, які привели його туди, Потіфар, євнух фараона, начальник охорони, чоловік-єгиптянин.</li>
    <li>Та <span class="YHWH">Господь</span> був з Йосифом. Він був людиною, якій щастило в усьому. Иосиф перебував у домі свого господаря-єгиптянина.</li>
    <li>Його господар побачив, що <span class="YHWH">Господь</span> з ним, бо все, що Йосиф робить, <span class="YHWH">Господь</span> виводить на добре.</li>
    <li>Тож знайшов Йосиф милість у очах свого господаря, бо чесно служив йому, і той настановив його над усім своїм домом; все, що він мав, віддав у руки Йосифа.</li>
    <li>З того часу, як він поставив його над своїм домом і усім, що було в нього, <span class="YHWH">Господь</span> поблагословив дім єгиптянина заради Йосифа. <span class="YHWH">Господнє</span> благословення було на всьому його маєтку, як у домі, так і на полі.</li>
    <li>Все, що належало йому, він передав у руки Йосифа й не клопотався ні про що, хіба що про їжу, яку сам їв. Йосиф же був гарний станом і вродливий з обличчя.</li>
    <li>Так сталося, що після усіх цих подій, дружина його господаря кинула оком на Йосифа і сказала: Переспи зі мною.</li>
    <li>Але він відмовився, сказавши дружині свого пана: Ось мій пан, ні про що в своєму домі не турбується завдяки мені, й усе, що належить йому, передав у мої руки.</li>
    <li>Немає більшого в цьому домі від мене, й мені не заборонено нічого, окрім тебе, тому що ти -- його дружина. Як же я міг би учинити таке велике зло і згрішити перед Богом?</li>
    <li>І хоч вона щодня вмовляла Йосифа, щоби він лягав з нею, але Йосиф її не слухав.</li>
    <li>Якось в один з таких днів увійшов Йосиф до будинку виконувати справи по господарству, в той час як у домі не було нікого з домашніх,</li>
    <li>вона Його схопила за одяг, наполягаючи: Лягай зі мною! Він же, залишивши свій одяг у її руках, утік і вибіг надвір.</li>
    <li>Побачивши, що він залишив свій одяг у її руках, і втік надвір,</li>
    <li>вона покликала людей, які були в її домі, й кричала, стверджуючи: Дивіться, Потіфар привів нам якогось єврея, щоби принижував нас! Він увійшов до мене, аби переспати зі мною, але я сильно закричала.</li>
    <li>Тож він, побачивши, що я зняла галас і закричала, свій одяг залишив у мене, а сам утік і вибіг надвір.</li>
    <li>Вона залишила одяг Йосифа біля себе, доки не прийшов господар до свого дому.</li>
    <li>Як тільки той зайшов, вона так йому сказала: Ввійшов до мене раб-єврей, якого ти привів до нас, аби насміятися з мене.</li>
    <li>Та коли почув, що я зняла галас і закричала, він залишив свій одяг у мене, втік і побіг надвір.</li>
    <li>Коли ж почув господар Йосифа слова своєї дружини, коли вона сказала йому, що вчинив їй його слуга, то запалав гнівом.</li>
    <li>Взявши Йосифа, господар укинув його до в'язниці - туди, де утримували в'язнів царя. Таким чином Йосиф опинився у в'язниці,</li>
    <li>Однак <span class="YHWH">Господь</span> був з Йосифом і виявив йому милість, даруючи йому прихильність з боку начальника в'язниці.</li>
    <li>Тож,начальник в'язниці передав у руки Йосифа всіх ув'язнених, які були у в'язниці, і той керував усім, що там робилося.</li>
    <li>Начальник в'язниці не вникав у жодну справу, оскільки він передав усе в руки Йосифа, а <span class="YHWH">Господь</span> був з ним; <span class="YHWH">Господь</span> сприяв у всьому, що Йосиф чинив.</li>
  </ol>

  <h3>Розділ&nbsp;</h3>

  <ol>
    <li>Так сталося, що після цих подій виночерпій єгипетського царя і пекар провинилися перед своїм володарем, єгипетським царем.</li>
    <li>Фараон розгнівався на обох своїх урядовців - на головного виночерпія та на головного пекаря.</li>
    <li>Він віддав їх до в'язниці, У дім начальника царської варти, - до тієї в'язниці, де відбував ув'язнення Йосиф.</li>
    <li>А начальник варти передав їх Йосифові, який обслуговував їх. Тож деякий час вони перебували в ув'язненні.</li>
    <li>Якось обом урядовцям наснилися тривожні сни - кожному свій сон; в одну ніч кожний мав своє сновидіння - виночерпій і пекар, урядовці царя Єгипту, що знаходились у в'язниці.</li>
    <li>Увійшовши до них уранці Йосиф побачив, що вони були чимось стурбовані.</li>
    <li>Тож обох фараонових придворних, які разом з ним були у в'язниці свого володаря, він запитав: Чому сьогодні ваші обличчя такі сумні?</li>
    <li>Вони йому відповіли: Ми бачили сновидіння, але нема нікого, хто би їх міг пояснити. А Йосиф сказав їм: Хіба не від Бога тлумачення снів? Тож розкажіть мені.</li>
    <li>Головний виночерпій тершим розповів Йосифові свій сон. Мені наснилося, - сказав він йому, - ось переді мною виноградна лоза.</li>
    <li>У виноградної лози - три галузки; вони на очах розвинулись, зацвіли і перетворились у дозрілі грона винограду.</li>
    <li>В моїй же руці була фараонова чаша. Я взяв ті грона, вичавив їх у фараонову чашу, й подав чашу в руки фараона.</li>
    <li>Йосиф сказав йому: Ось пояснення сновидіння: три галузки -- це три дні.</li>
    <li>За три дні фараон виправдає твою особу й поверне тебе на твою посаду; ти подаватимеш чашу в руки фараона, відповідно з твоїм попереднім звичаєм, коли ти був виночерпієм.</li>
    <li>Але, коли тобі стане добре, згадай тоді мене і зроби мені милість: нагадай про мене фараонові і виведи мене з цієї в'язниці.</li>
    <li>Адже мене насправді викрадено з єврейської країни, та й тут я не скоїв нічого поганого, хоча мене вкинули до цієї ями.</li>
    <li>Головний пекар, побачивши, що Иосиф добре пояснив, сказав йому: А мені наснилися три кошики хлібовиробів, що були на голові в мене.</li>
    <li>У верхньому кошику були різні види пекарських виробів, котрі фараон їсть, а птахи клювали їх просто з кошика, що на моїй голові.</li>
    <li>Відповідаючи, Йосиф промовив: Є пояснення і цьому сновидінню: три кошики -- це три дні.</li>
    <li>За три дні тобі фараон зітне голову, повісить тебе на дереві й птахи клюватимуть твоє тіло.</li>
    <li>Якраз третього дня був день народження фараона, і він справляв бенкет для всіх своїх службовців. Тож згадав він про посаду головного виночерпія і про посаду головного пекаря серед своїх слуг.</li>
    <li>Головного виночерпія він відновив на його посаді, і той справді подав чашу в руки фараона,</li>
    <li>а головного пекаря повісив, як і провістив їм Йосиф.</li>
    <li>Однак головний виночерпій не згадав про Йосифа, забув про нього.</li>
  </ol>

  <h3>Розділ&nbsp;</h3>

  <ol>
    <li>Через два роки побачив сон фараон. Ось він стоїть біля ріки.</li>
    <li>І тут з ріки вийшло сім гарних на вигляд та ситих тілом корів, вони паслися в очереті.</li>
    <li>Аж ось слідом за ними вийшли з ріки сім інших корів -- жалюгідні на вигляд і виснажені тілом. Вони зупинилися на березі ріки поряд з коровами, які вийшли першими.</li>
    <li>Ці сім жалюгідних на вигляд та виснажених тілом корів з'їли сімох ситих і гарних на вигляд корів. І фараон прокинувся.</li>
    <li>Але він заснув знову і побачив інший сон: ось сім добірних і гарних колосків виросли з одного стебла.</li>
    <li>Після них виросло сім тонких та спалених суховієм колосків.</li>
    <li>Ці сім тонких колосків поглинули сім добірних та повних колосків. Фараон знову прокинувся - це був лише сон.</li>
    <li>А вранці виявилося, що його дух був чимось стривожений. Він розпорядився, щоби покликали всіх віщунів Єгипту, а також усіх його мудреців. Фараон розповів їм свій сон, проте не було нікого, хто би міг пояснити його фараонові.</li>
    <li>І тут заговорив до фараона головний виночерпій, кажучи: Я пригадав сьогодні свою провину.</li>
    <li>Якось фараон розгнівався на своїх слуг і вкинув мене та головного пекаря до в'язниці в домі начальника варти.</li>
    <li>Однієї ночі ми бачили сни, я і він, - кожний бачив свій сон з певним значенням.</li>
    <li>Був разом з нами молодий єврей, слуга начальника в'язниці; ми наші сни розповіли йому, а він їх розтлумачив - кожному з нас відкрив значення його сну.</li>
    <li>Все відбулося так, як було нам провіщено: мене відновили на моїй посаді, а пекаря повісили.</li>
    <li>Фараон наказав покликати Йосифа, і його негайно вивели з в'язниці. Він підстригся, змінив свій одяг і прибув до фараона.</li>
    <li>Фараон сказав до Йосифа: Я бачив сновидіння, і немає нікого, хто би міг його пояснити. Про тебе ж я чув, що ніби ти, почувши сон, можеш його пояснити. М</li>
    <li>У відповідь Йосиф сказав фараонові: Не я, а Бог може дати відповідь, яка задовольнить фараона.</li>
    <li>Фараон промовив до Йосифа: Мені наснилося, що я стояв на березі ріки.</li>
    <li>І ось з ріки вийшло сім корів, ситих тілом і гарних на вигляд; вони паслися в очереті.</li>
    <li>І тут за ними вийшло сім інших корів, жалюгідних на вигляд і виснажених тілом; таких огидних я не бачив в усій єгипетській країні.</li>
    <li>Тож ті жалюгідні та худі корови з'їли сімох попередніх добірних корів.</li>
    <li>Проте хоч вони пожерли їх, не було помітно, що ситі корови потрапили в їхнє черево, оскільки вигляд у худих залишився таким самим жалюгідним, як і був на початку. Я прокинувся.</li>
    <li>У своєму другому сні я побачив сім колосків, що виросли з одного стебла -- повних та гарних.</li>
    <li>Після них з'явилось сім тонких, висушених суховієм колосків.</li>
    <li>Ці тонкі колоски поглинули сім гарних колосків. Я розповів цей сон віщунам, але не було нікого, хто пояснив би його мені.</li>
    <li>Тоді каже Йосиф фараонові: Фараоне, це однаковий сон. Бог провістив фараонові те, що Він має чинити.</li>
    <li>Сім гарних корів, як і сім гарних колосків, - то сім років. Це один сон.</li>
    <li>Так само сім худих і жалюгідних корів, які виходили після них, Є сім років, як і сім порожніх та висушених суховієм колосків. Це сім років голоду.</li>
    <li>Це саме те, про що я сказав фараонові: Бог провістив фараонові, що Він має чинити.</li>
    <li>Ось наступають у всьому єгипетському краї сім років великого достатку.</li>
    <li>Після цього прийдуть сім років голоду, - єгипетський край забуде про весь минулий добробут; голод спустошить землю.</li>
    <li>І не буде видно ні в кого в країні достатку через той голод, що настане після того, адже він буде вельми тяжкий.</li>
    <li>А повторився сон фараонові двічі тому, що ця справа призначена Богом, і Бог не забариться з її виконанням.</li>
    <li>Тому, фараоне, підшукай тепер мудрого й досвідченого чоловіка і постав його над єгипетською країною.</li>
    <li>Тож нехай фараон зробить так: Нехай настановить на землі місцевих правителів, які відкладатимуть п'яту частину врожаю на єгипетській землі протягом семи років достатку;</li>
    <li>нехай вони збирають усі запаси їжі протягом цих сприятливих років, що надходять. Зібране зерно хай буде у розпорядженні фараона. Такі запаси їжі повинні зберігатися в різних містах.</li>
    <li>Таким чином буде зроблено запас їжі в країні на наступні сім років голоду, що настануть у єгипетській землі, і край не загине від голоду.</li>
    <li>Сподобалася ця пропозиція фараонові й усім його слугам.</li>
    <li>Тож фараон сказав своїм слугам: Хіба знайдемо ми таку людину, як оця, яка мала б у собі Божого духа?</li>
    <li>Тому звернувся фараон до Йосифа з такими словами: Оскільки Бог відкрив тобі усе це, то й немає такого мудрого і розумного, як ти.</li>
    <li>Ти будеш над моїм домом, і тебе слухатиметься весь мій народ. Тільки престолом я буду від тебе вищий.</li>
    <li>Так от, - підсумував фараон, звертаючись до Йосифа, - ставлю тебе над усім єгипетським краєм!</li>
    <li>І, знявши перстень зі своєї руки, фараон надів його на руку Йосифа, і зодягнув його у вісонну одежу, одягнув йому на шию золотий ланцюг.</li>
    <li>Він звелів йому їхати на своїй другій колісниці, і щоб виголошували перед ним: Увага! Кланяйтесь! Таким чином фараон поставив Йосифа над усім єгипетським краєм.</li>
    <li>І сказав фараон Йосифові Я фараон, але без тебе ніхто не поворухне ні своєю рукою, ні своєю ногою в усій єгипетській землі.</li>
    <li>Назвав фараон Йосифа Цофнат-Панеах, а за дружину дав йому Асенату, дочку Поті-Фера, жерця Она. Так почав Йосиф свою подорож по єгипетській землі.</li>
    <li>Було Йосифові тридцять років, коли він був представлений фараону, царю Єгипту. Тож залишив Йосиф фараона і обійшов увесь єгипетський край.</li>
    <li>Наступні сім років достатку земля давала дуже великий врожай.</li>
    <li>Протягом усіх цих семи років, які пройшли Йосиф збирав у єгипетському краю всілякі запаси їжі і складав їх у містах; у кожному місті були складені запаси врожаю полів, які простягались довкола нього.</li>
    <li>Тож зібрав Йосиф зерна, як морського піску. Його було так багато, що не можна було порахувати, оскільки не вистачало чисел.</li>
    <li>Ще до того як настали роки голоду, У Мені з'явилося два сина, яких народила йому Асената, дочка Поті-Фера, жерця Она.</li>
    <li>Своєму первісткові Йосиф дав ім'я Манассія, сказавши: Бог допоміг мені забути всі мої страждання, і навіть весь дім мого батька.</li>
    <li>Другого свого сина він назвав Єфремом, сказавши: Бог зробив мене плодовитим у краю моєї недолі.</li>
    <li>Швидко минуло сім урожайних років достатку, який був у єгипетській землі,</li>
    <li>і почалися сім років голоду, як і провіщав Йосиф. Настав голод у всіх країнах, і лише в єгипетському краю був хліб.</li>
    <li>Але настав голод і в усій єгипетській землі, тому народ почав волати до фараона про хліб. Тоді фараон сказав усім єгиптянам: Ідіть до оси: фа, і що він вам скаже, зробіть.</li>
    <li>Настав голод по всій землі. Йосиф же повідчиняв усі комори і почав продавати зерно єгиптянам, оскільки голод посилювався в усьому єгипетському краю.</li>
    <li>З усіх інших країн потягнулись люди до Єгипту купувати зерно в Йосифа, оскільки голод лютував по всій землі.</li>
  </ol>

  <h3>Розділ&nbsp;</h3>

  <ol>
    <li>Яків також довідався, що в Єгипті є зерно. Тож сказав Яків своїм синам: Чому ви дивитесь один на одного?</li>
    <li>Я дізнався, - продовжив він, що в Єгипті є пшениця. Тож підіть туди й купіть там для нас зерна, щоб ми могли вижити, й не повмирати.</li>
    <li>Так десять Йосифових братів подались у Єгипет купити пшениці.</li>
    <li>Однак Веніяміна, Йосифового брата, Яків не відпустив з іншими його братами, бо сказав: Щоби часом не спіткало його якесь нещастя.</li>
    <li>Тож прибули сини Ізраїля разом з іншими, які також йшли для закупівлі зерна, оскільки в ханаанському краю був голод.</li>
    <li>Йосиф же, фактично, був володарем єгипетського краю; він продавав зерно усім людям тієї землі. Прийшовши, Йосифові брати, поклонилися йому долілиць.</li>
    <li>Побачивши своїх братів, Йосиф упізнав їх, але тримався від них на віддалі і розмовляв з ними суворо. Він запитав їх: Звідкіля ви прийшли? Вони відповіли: З ханаанської землі, щоб купити їжі.</li>
    <li>Хоча Йосиф упізнав своїх братів, але вони його не впізнали.</li>
    <li>Пригадав Йосиф свої сновидіння про них і сказав їм: Ви - шпигуни! Ви прийшли розвідати слабі місця цього краю.</li>
    <li>Вони відповіли йому: Ні, пане, твої слуги прийшли купити хліба.</li>
    <li>Всі ми сини одного чоловіка; ми чесні! Твої слуги, не шпигуни!</li>
    <li>Та він наполягав: Ні, ви таки прийшли вивідати слабкі місця цього краю.</li>
    <li>Вони ж знову стверджували: Ми, твої слуги, -- сини одного чоловіка; нас дванадцятеро братів у ханаанській землі. Наш молодший брат сьогодні з нашим батьком, а ще одного немає.</li>
    <li>Йосиф продовжував стверджувати: Як я вже сказав, так воно і є; безумовно, ви -- шпигуни!</li>
    <li>Отже, ви будете перевірені! Присягаюсь життям фараона: ви не вийдете звідси, доки не прибуде сюди ваш молодший брат!</li>
    <li>Пошліть одного з-поміж вас, аби припровадив вашого брата; ви ж будете сидіти у в'язниці, доки не будуть доведені ваші слова, - говорите ви правду чи ні. Якщо ж ні, то присягаюсь життям фараона, що ви -- шпигуни.</li>
    <li>І посадив їх на три дні до в'язниці.</li>
    <li>А третього дня Йосиф їм запропонував: Зробіть так, як я скажу, і житимете, адже я боюся Бога.</li>
    <li>Якщо ви чесні, то нехай один з ваших братів залишиться в цій в'язниці, а всі інші ідіть і віднесіть вашим родичам пшеницю, щоб вони не голодували.</li>
    <li>Вашого ж молодшого брата приведіть до мене: таким чином ваші слова підтвердяться, і ви не помрете. Вони так і зробили.</li>
    <li>І говорили брати між собою: Дійсно, ми провинились перед нашим братом, адже ми бачили біль його душі, коли благав нас, проте не прислухалися. Ось чому спіткало нас це нещастя.</li>
    <li>Рувим у відповідь промовив до них: Хіба не говорив я вам, стверджуючи: Не чиніть зла юнакові. Але ви не послухали мене. І ось домагаються від нас його крові.</li>
    <li>Вони не знали, що Йосиф їх розуміє, оскільки він у розмові користувався послугами перекладача.</li>
    <li>Почувши це, Йосиф відійшов від них і заплакав. Потім знову повернувся до них, порозмовляв з ними, забрав від них Симеона і перед їхніми очима звелів його ув'язнити.</li>
    <li>Їхні мішки Йосиф наказав наповнити пшеницею, повернути гроші кожного в його мішок і дати їм харчі на дорогу. Так з ними все і було зроблено.</li>
    <li>Нав'ючивши своїх ослів пшеницею, брати звідти пішли.</li>
    <li>А на місці, де зупинилися на ночівлю, один із них, розв'язавши свій мішок, щоб нагодувати осла, побачив свої гроші, які були в мішку зверху.</li>
    <li>Він сказав своїм братам: Мені повернули мої гроші -- ось вони тут, у моєму мішку. Їхні серця охопив жах. Злякавшись, брати говорили один одному: Що це Бог нам зробив?</li>
    <li>Нарешті прибули вони в ханаанський край до свого батька Якова і розповіли йому все, що з ними трапилося.</li>
    <li>Говорив з нами суворо той чоловік, господар краю, - казали вони, і назвав нас шпигунами країни.</li>
    <li>Ми ж йому говорили: Ми -- люди чесні, не шпигуни;</li>
    <li>нас є дванадцять братів, синів нашого батька; одного нема, а найменший нині з нашим батьком у ханаанській землі.</li>
    <li>Але той чоловік, господар краю, сказав нам: От з чого довідаюся, що ви чесні: одного з ваших братів залиште у мене і, через голод у ваших родинах, візьміть пшеницю та йдіть.</li>
    <li>Але приведіть вашого молодшого брата до мене, і тоді переконаюсь, що ви не шпигуни, а чесні люди. Я віддам вам вашого брата, і будете приходити в цей край для купівлі.</li>
    <li>Коли ж вони випорожнювали свої мішки, то виявилося, що в мішку кожного був вузол з грішми. Вони і їхній батько, побачивши вузлики зі своїми грішми, перелякалися.</li>
    <li>Тоді сказав їм їхній батько Яків: Ви позбавили мене дітей. Йосифа нема, Симеона нема, а тепер хочете забрати Веніяміна! Все це падає на мене.</li>
    <li>Тоді Рувим сказав своєму батькові: Вб'єш моїх двох синів, якщо не поверну Веніяміна до тебе! Доручи його мені, і я поверну його тобі.</li>
    <li>Він же відповів: Мій син не піде з вами, оскільки його брат помер, і він залишився один. Якщо ж спіткає його лихо в дорозі, якою підете, то зі смутком зведете мою сивину до шеолу.</li>
  </ol>

  <h3>Розділ&nbsp;</h3>

  <ol>
    <li>У краю лютував голод.</li>
    <li>Тому, коли закінчили споживати пшеницю, привезену з Єгипту, то їхній батько сказав їм: Підіть знову і купіть нам трохи харчів.</li>
    <li>Та Юда відповів йому: Той чоловік рішуче заявив нам, кажучи: Не з'являйтеся перед моє обличчя, якщо вашого брата не буде з вами.</li>
    <li>Отже, якщо відпустиш з нами нашого брата, то ми підемо й купимо для тебе харчів.</li>
    <li>А якщо не відпустиш, ми не підемо. Бо той чоловік сказав нам: Не з'являйтеся перед моє обличчя, якщо вашого брата не буде з вами.</li>
    <li>Тоді Ізраїль промовив: Навіщо ви вчинили мені таке зло, сказавши тому чоловікові, що у вас є ще один брат?</li>
    <li>Вони ж сказали: Той чоловік пильно розпитував нас про нашу родину говорячи: Чи ще живий ваш батько? Чи є у вас ще брат? Ми відповіли йому, згідно з цими запитаннями. Хіба ж ми могли знати, що він накаже привести нашого брата?</li>
    <li>Тоді Юда промовив до свого батька Ізраїля: Відпусти хлопця зі мною; ми встанемо й підемо, щоб нам жити і не померти -- нам, тобі й нашим дітям.</li>
    <li>Я ручаюся за нього, будеш домагатися його з моїх рук; якщо ж не приведу його до тебе і не поставлю його перед тобою, довіку я буду винуватий перед тобою.</li>
    <li>Адже, якби ми не зволікали, то вже двічі побували би там і повернулися.</li>
    <li>Тоді Ізраїль, їхній батько, сказав їм: Коли так, то зробіть ось що: візьміть у ваші мішки щонайкраще з плодів цієї землі та занесіть чоловікові гостинця: трохи бальзаму, трохи меду, ладану, пахощів, горіхів і мигдалю.</li>
    <li>А грошей візьміть удвічі більше. Гроші, що повернули у ваші мішки зверху, заберіть назад з собою, може це помилка.</li>
    <li>Беріть і вашого брата, вставайте та йдіть до того чоловіка.</li>
    <li>А Всемогутній Бог нехай дасть вам милість перед тим чоловіком, щоб відпустив на волю і того вашого брата, і Веніяміна. А мені, якщо вже судилося бути бездітним, то так і залишуся бездітним!</li>
    <li>Взяли чоловіки у руки ті подарунки, подвійну суму грошей, а також Веніяміна, - встали й пішли до Єгипту та з'явилися перед Йосифом.</li>
    <li>Побачивши разом з братами Веніяміна, Иосиф сказав старшому над його домом: Проведи цих людей у дім, заколи щось із худоби та приготуй, тому що ці люди їстимуть зі мною опівдні.</li>
    <li>Той чоловік зробив усе так, як сказав Йосиф, і запровадив людей до Йосифового дому.</li>
    <li>Чоловіки перелякалися, що їх привели до дому Йосифа, і почали говорити: Напевно, нас привели через гроші, повернені тоді в наші мішки, аби звинуватити нас, і схопити нас та наших ослів, і зробити нас рабами.</li>
    <li>Тож вони підійшли до старшого над Йосифовим домом і звернулися до нього біля дверей будинку</li>
    <li>з такими словами: Будь ласка, добродію, ми вже раніше приходили купити хліба.</li>
    <li>Так сталося, що коли ми зупинилися для відпочинку та порозв'язували наші мішки, то побачили гроші кожного в його мішку зверху -- наше срібло за його вагою. Ми привезли його назад зі собою.</li>
    <li>Ми також взяли зі собою додаткові гроші, щоб купити хліба. Ми не знаємо, хто наші гроші поклав у наші мішки.</li>
    <li>А він їм відповів: Мир вам! Не бійтеся! Ваш Бог, Бог вашого батька, поклав вам скарб у ваші мішки; а ваші гроші я отримав. Після цього він привів до них Симеона.</li>
    <li>Тож ввів той чоловік усіх братів у дім Йосифа. Він приніс їм води, щоб помили свої ноги; дав також корму їхнім ослам. </li>
    <li>Поки мав прийти опівдні Йосиф, вони приготували йому дарунки, оскільки дізнались, що будуть тут обідати.</li>
    <li>Щойно Йосиф увійшов до будинку, вони піднесли йому дарунки, що мали зі собою, і долілиць поклонилися йому.</li>
    <li>Він запитав їх про здоров'я і додав: Чи здоровий ваш старенький батько, про якого ви мені говорили? Чи він ще живий?</li>
    <li>Вони відповіли: Твій слуга, наш батько, здоровий; він ще живий. Схилившись, вони знову долілиць поклонилися.</li>
    <li>Він же, підвівши погляд, побачив свого рідного і по матері брата, Веніяміна, і сказав: Це і є ваш наймолодший брат, про якого ви мені розповідали? І додав: Нехай Бог виявить до тебе милість, мій сину.</li>
    <li>Тут Йосиф з поспіхом вийшов, бо розхвилювалось його серце у зв'язку з його зустріччю з братом, і він був готовий заплакати. Тож, вийшовши до іншої кімнати, він почав ридати...</li>
    <li>Потім, вмивши обличчя, ввійшов і, ледве стримуючись, сказав: Подавайте їжу.</li>
    <li>І поклали окремо йому, братам окремо і окремо єгиптянам, які обідали з ним, оскільки єгиптяни не можуть споживати їжу разом з євреями, тому що для єгиптян це огидно.</li>
    <li>Тож посідали вони перед ним за віком: від найстаршого, первістка, до наймолодшого. І дивувалися чоловіки, кожний перед своїм братом.</li>
    <li>Йосиф же посилав страви зі свого столу до них. При цьому порція для Веніяміна була уп'ятеро більшою від інших порцій. Вони пили з ним до повного задоволення.</li>
  </ol>

  <h3>Розділ&nbsp;</h3>

  <ol>
    <li>Після цього Йосиф наказав старшому над своїм домом говорячи: Наповни мішки цих людей поживою, скільки лише вони можуть нести, і поклади гроші кожного зверху в його мішок,</li>
    <li>а в мішок наймолодшого зверху поклади мою чашу - срібну чашу разом з грошима за його пшеницю. Той зробив усе за наказом Йосифа.</li>
    <li>Коли настав ранок чоловіків відпустили разом з їхніми ослами.</li>
    <li>Щойно вони залишили місто, не відійшовши далеко, як Йосиф звелів старшому над своїм домом: Встань, наздожени тих чоловіків! Наздогнавши, скажи їм: Навіщо ви відплатили злом за добро?</li>
    <li>Хіба це не та чаша, з якої мій пан п'є? Він також на ній займається провіщенням! Таке вчинивши, ви зробили вкрай погано.</li>
    <li>Наздогнавши їх, той передав їм усі ці слова.</li>
    <li>Вони ж відповіли йому: Навіщо пан говорить такі речі? Неможливо, щоби твої раби вчинили те, що ти кажеш.</li>
    <li>Ми з ханаанського краю повернули тобі гроші, які знайшли зверху в наших мішках. То як же ми могли вкрасти срібло чи золото з дому твого пана?</li>
    <li>У кого лишень з твоїх рабів буде знайдена чаша, той хай загине, а ми всі станемо слугами нашого пана!</li>
    <li>Він же промовив: Гаразд! Нехай буде за вашими словами: в кого буде знайдена чаша, той стане моїм слугою, а ви будете невинні.</li>
    <li>Кожен з них з поспіхом стягнув на землю свого мішка. Так само кожен відкрив свій мішок.</li>
    <li>Той всіх обшукав, починаючи від старшого, і закінчуючи наймолодшим. Чашу було знайдено у Веніяміновому мішку.</li>
    <li>Тоді пороздирали вони на собі одяг, кожен нав'ючив свого осла, і всі повернулися до міста.</li>
    <li>Ввійшов Юда зі своїми братами в дім Йосифа, коли він ще був там, і попадали перед ним на землю.</li>
    <li>А Йосиф їм сказав: Що ж це за вчинок ви зробили? Невже ви не знали, що такий чоловік, як я, здатний <span title="Деякі переклади цей вислів подають так: «Хіба ви не знали, що такий чоловік, як я, напевно ворожить»">відгадати*</span>?</li>
    <li>Юда ж відповів: Що можна відповісти нашому панові, що говорити, або чим виправдатися? Адже Бог виявив провину твоїх слуг! Тому ми слуги нашого пана - усі ми, як і той, У чиїх руках знайдено чашу.</li>
    <li>Та Йосиф сказав: Я не можу так учинити; лише той чоловік, у чиїх руках була знайдена чаша, буде моїм слугою. Ви ж з миром вирушайте до вашого батька.</li>
    <li>Тоді Юда підійшов до нього і сказав: Володарю, я благаю! Дозволь твоєму слузі промовити слово, щоб почув мій володар і не прогнівайся на свого слугу, адже ти такий, як фараон.</li>
    <li>Мій володар колись запитав своїх слуг кажучи: Чи маєте батька або брата?</li>
    <li>І ми тоді сказали нашому володарю: Є в нас старий батько і наймолодша дитина його старості; його брат помер, тому він один залишився від своєї матері, і батько дуже любить його.</li>
    <li>Ти ж сказав своїм слугам: Приведіть його до мене, я хочу його побачити!</li>
    <li>Тоді ми сказали нашому володарю: Не може юнак залишити свого батька, бо коли він залишить його, то його батько помре.</li>
    <li>Ти ж сказав своїм слугам: Якщо ваш наймолодший брат не прибуде з вами, то більше не з'являйтесь перед моє обличчя.</li>
    <li>Так сталося, що коли ми повернулись до твого слуги, нашого батька, то оповіли йому слова нашого володаря.</li>
    <li>Коли ж наш батько сказав: Ідіть знову й купіть нам трохи хліба,</li>
    <li>ми відповіли: Не можемо піти! Підемо лише тоді, коли піде з нами наш наймолодший брат, оскільки не можемо з'явитись перед обличчя того чоловіка, якщо не буде з нами наймолодшого брата.</li>
    <li>Тоді наш батько, твій слуга, сказав нам: Ви знаєте, що двох синів мені народила моя дружина.</li>
    <li>Один пішов від мене, і я сказав: напевно, звір загриз його; з того часу я його більше ніколи не бачив;</li>
    <li>тому, якщо заберете від мене цього, та станеться з ним якесь лихо, то зі смутком зведете мою сивину до шеолу.</li>
    <li>Тепер же, якщо прийду до твого слуги, нашого батька, а юнака з нами не буде, - в той час як його душа прив'язана до душі сина,</li>
    <li>може статися, що коли він не побачить з нами юнака, то помре. Таким чином твої слуги цим горем зведуть сивину твого слуги, а нашого батька, до шеолу.</li>
    <li>Я, твій слуга, за юнака перед своїм батьком запоручився, сказавши: Якщо не приведу його до тебе, то буду винуватий перед моїм батьком по всі дні життя.</li>
    <li>Тому тепер благаю: нехай твій слуга залишиться, замість хлопця, рабом моєму панові, а юнак хай піде зі своїми братами.</li>
    <li>Бо як я піду до мого батька, коли зі мною не буде юнака? Хіба для того, щоби побачити горе, яке спіткає мого батька.</li>
  </ol>

  <h3>Розділ&nbsp;</h3>

  <ol>
    <li>Далі Йосиф не міг вже стримуватись при всіх, що стояли перед ним, і закричав: Вийдіть від мене усі крім них. Тож, коли Йосиф відкрився своїм братам, біля нього не було більше нікого.</li>
    <li>І заридав він так, що почули єгиптяни. Почув увесь дім фараона.</li>
    <li>Иосиф заволав до своїх братів: Я - Йосиф, чи живий ще мій батько? Його брати перед ним оторопіли і не могли йому нічого відповісти.</li>
    <li>Та Йосиф заговорив знову до своїх братів: Підійдіть же до мене! І коли вони наблизилися, він продовжив: Я - ваш брат Йосиф, якого ви продали в Єгипет.</li>
    <li>Однак, тепер не сумуйте і хай не здається вам жорстоким те, що ви мене сюди продали; це заради збереження вашого життя Бог послав мене перед вами.</li>
    <li>Нині лише другий рік голоду на землі, й залишилося ще п'ять років, коли не буде ні оранки, ні жнив.</li>
    <li>Тож послав мене Бог перед вами, щоб залишився наш останок на землі, - зберегти ваше життя завдяки великому спасінню.</li>
    <li>Отже, не ви послали мене сюди, а Бог. Це Він зробив мене, наче батьком фараонові й управителем над усім його домом та володарем усієї єгипетської землі.</li>
    <li>Тож поспішайте! Йдіть до мого батька і скажіть йому: Так сказав твій син Йосиф: Бог зробив мене володарем усього Єгипту, тому приходь до мене й не барися.</li>
    <li>Ти поселишся в землі Ґошен, і будеш неподалік від мене, - ти й твої сини, сини твоїх синів, твої вівці Й твої воли, - все, що в тебе є.</li>
    <li>Я годуватиму тебе там, - бо попереду ще п'ять років голоду, - щоби ти, твій дім і все, що тобі належить, не зазнали втрати.</li>
    <li>Ось ваші очі та очі мого брата Веніяміна бачать, що це я своїми устами промовляю до вас.</li>
    <li>А ще розкажіть моєму батькові про всю мою славу в Єгипті та про все, що ви бачили, і, не гаючись, припровадите мого батька сюди.</li>
    <li>Він впав на шию свого брата Веніяміна Й заплакав; Веніямін плакав також в обіймах Йосифа.</li>
    <li>Йосиф цілував усіх своїх братів і плакав разом з ними; тільки після цього його брати заговорили з ним.</li>
    <li>Дійшла чутка й до дому, фараона про те, що прибули брати Йосифа. Це було приємно як для фараона, так і для його слуг.</li>
    <li>Тож фараон промовив до Йосифа: Скажи своїм братам, що вони мають зробити: нав'ючте своїх тварин і вирушайте до ханаанського краю.</li>
    <li>Заберіть свого батька та всіх своїх домашніх і приходьте до мене. Я дам вам добру єгипетську землю, і ви споживатимете найкращі дари землі.</li>
    <li>Вважай, що ти отримав наказ. Зробіть так! Візьміть з єгипетського краю вози для себе, для своїх дітей та своїх жінок, заберіть свого батька і прибувайте!</li>
    <li>І не шкодуйте за вашими особистими речами, оскільки всі блага Єгипту будуть ваші.</li>
    <li>Сини Ізраїля так і зробили. А Йосиф дав їм вози, відповідно з наказом фараона. Дав їм також харчів на дорогу.</li>
    <li>Кожному з братів Йосиф видав одежу на зміну; Веніямінові ж дав триста срібних монет і п'ять змін одягу.</li>
    <li>Те саме він передав і своєму батькові. Послав також десять ослів, нав'ючених єгипетським добром, і десять ослиць, нав'ючених зерном, хлібом і їжею, - батькові на дорогу.</li>
    <li>Тож відіслав Йосиф своїх братів; коли ж вони вирушали, він наказав їм: Не сваріться дорогою!</li>
    <li>Отже, вони вийшли з Єгипту і прибули до свого батька Якова в ханаанську землю.</li>
    <li>Брати сповістили йому, сказавши: Йосиф ще живий і панує над усією єгипетською землею. Від згадки про Йосифа його серце завмерло, проте він не міг повірити їм.</li>
    <li>Вони ж переказали йому всі слова Йосифа, які той говорив їм. Побачивши вози, котрі послав Йосиф, аби його забрати, їхній батько Яків ожив духом.</li>
    <li>Тож Ізраїль сказав: Найважливіше те, що мій син Иосиф ще живий! Піду й побачу його, перш ніж помру.</li>
  </ol>

  <h3>Розділ&nbsp;</h3>

  <ol>
    <li>І вирушив Ізраїль з усім, що належало йому, пішов у Вірсавію і приніс жертви Богові свого батька Ісаака.</li>
    <li>А в нічному видінні Бог сказав Ізраїлеві: Якове, Якове! Той же відізвався: Ось я!</li>
    <li>Він сказав: Я - Бог, Бог твого батька; не бійся іти до Єгипту, бо там великий народ виведу від тебе.</li>
    <li>Я піду з тобою до Єгипту; Я також виведу тебе звідти, а Йосиф своєю рукою закриє твої очі.</li>
    <li>Тож Яків вирушив з Вірсавії. Сини Ізраїля посадили свого батька Якова, своїх дітей та своїх дружин на вози, які послав фараон, щоби їх забрати.</li>
    <li>Взяли також свою худобу і все своє майно, яке надбали в ханаанській землі; так Яків з усіма своїми нащадками прибув до Єгипту:</li>
    <li>сини і сини його синів з ним, його дочки і дочки Його синів, -- усе своє потомство він привів зі собою до Єгипту.</li>
    <li>Ось імена синів Ізраїлевих, котрі прибули до Єгипту: Яків і його сини. Первісток Якова, Рувим.</li>
    <li>Сини Рувима: Ханох і Паллу, Хецрон і Кармі.</li>
    <li>Сини Симеона: Ємуїл, Ямін, Огад, Яхін, Цохар і Саул, син ханаанки.</li>
    <li>Сини Левія: Гершон, Кегат і Мерарі.</li>
    <li>Сини Юди: Ер, Онан, Шела, Перец і Зерах; але Ер і Онан померли в ханаанській землі. В Переца були сини: Хецрон і Хамул. М</li>
    <li>Сини Іссахара: Тола, Пувва, Йов і Шимрон.</li>
    <li>Сини Завулона: Серед, Елон і Яхлеїл.</li>
    <li>Усі вони були синами Лії, яких вона народила Якову в Падан-Арамі, а також його дочку Діну. Всіх душ його синів та його дочок було тридцять три.</li>
    <li>Сини Ґада: Ціфійон, Хагті, Шуні, Ецбон, Ері, Ароді й Арелі.</li>
    <li>Сини Асира: Їмна, Їшва, Їшві, Верія та їхня сестра Серах. Сини ж Верії: Хевер і Малкіїл.</li>
    <li>Це сини Зілпи, яку дав Лаван своїй дочці Лії і яка народила їх Якову. Всього шістнадцять душ.</li>
    <li>Сини Рахилі, дружини Якова: Йосиф і Веніямін.</li>
    <li>У Йосифа, в єгипетському краю, народилися Манассія та Єфрем. Їх народила йому Оснат, дочка Поті-Фера, жерця Она.</li>
    <li>Сини Веніяміна: Бела, Бехер, Ашбел, Гера, Нааман, Ехі, Рош, Муппім, Хуппім і Ард.</li>
    <li>Всі вони сини Рахилі, яких вона народила Якову. Всього чотирнадцять душ.</li>
    <li>Син Дана: Хушім.</li>
    <li>Сини Нефталима: Яхсеїл, Гуні, Єцер і Шіллем.</li>
    <li>Це сини від Білги, яку дав Лаван своїй дочці Рахилі, і яких вона народила Якову, - всього сім душ.</li>
    <li>Усіх же душ, що прибули з Яковом до Єгипту, котрі походили з його лона, за винятком жінок синів Якова, було всього шістдесят шість душ.</li>
    <li>А синів Йосифа, які народилися йому в Єгипті, було двоє. Всіх же душ родини Якова, які прибули до Єгипту, було сімдесят.</li>
    <li>Послав Яків попереду себе до Йосифа Юду, аби той показав йому дорогу до Ґошену. Незабаром вони прибули до землі Ґошен.</li>
    <li>Иосиф запряг свою колісницю й виїхав назустріч своєму батькові Ізраїлеві до Ґошену. Зустрівши його, впав йому на шию і довго ридав в обіймах батька.</li>
    <li>Після цього каже Ізраїль Йосифові: Тепер можна мені й помирати, адже я побачив твоє обличчя, оскільки ти ще живий.</li>
    <li>А Йосиф звернувся до своїх братів і всієї родини свого батька зі словами: Піду сповістити фараонові й скажу йому, що мої брати і вся родина мого батька, що проживала в ханаанському краю, прибули до мене.</li>
    <li>Ці люди - пастухи овець, бо розводять худобу; вони пригнали своїх овець та своїх волів - прибули з усім, що в них було.</li>
    <li>Якщо закличе вас фараон і запитає: Яке ваше заняття?</li>
    <li>То скажіть: Твої слуги були чоловіками-скотарями від самого дитинства й аж до цього часу. Цим займались ми і наші батьки. Це потрібно, щоби ви могли поселитися в землі Ґошен; адже єгиптяни гидують кожним скотарем.</li>
  </ol>

  <h3>Розділ&nbsp;</h3>

  <ol>
    <li>Тож Йосиф прийшов і повідомив фараонові: Мій батько і мої брати, зі своїми вівцями і волами, а також з усім своїм майном прибули з ханаанського краю. Зараз вони перебувають у землі Ґошен.</li>
    <li>Він узяв зі собою п'ятьох чоловіків, своїх братів, і представив їх фараону.</li>
    <li>Фараон же запитав його братів: Яке ваше заняття? Вони відповіли фараонові: Слуги твої - ми і наші батьки - пастухи отар.</li>
    <li>Ми прибули, щоби жити на цій землі, - продовжили вони перед фараоном, -- адже немає пасовиськ для овець твоїх рабів, оскільки в ханаанській землі сильний голод. Тому тепер благаємо: дозволь твоїм слугам поселитися в землі Ґошен.</li>
    <li>Фараон сказав Йосифові: Твій батько і твої брати прибули до тебе.</li>
    <li>Єгипетська країна перед тобою, тож посели свого батька і своїх братів на найкращій землі. Нехай живуть у землі Ґошен, а якщо знаєш, що є між ними здібні люди, постав їх наглядачами і за моєю худобою.</li>
    <li>Йосиф привів також свого батька Якова і представив його фараонові. Яків поблагословив фараона.</li>
    <li>Фараон запитав Якова: Скільки років ти прожив?</li>
    <li>Відповів Яків фараонові: Вік мого кочування -- сто тридцять років. Роки мого життя були короткими та важкими й не досягають віку життя моїх батьків, тобто років їхнього подорожування.</li>
    <li>Яків ще раз поблагословив фараона і вийшов від нього.</li>
    <li>Тож поселив Йосиф свого батька та своїх братів, надавши їм володіння на найкращій землі єгипетського краю, - в землі Рамсес, - як і наказав фараон.</li>
    <li>І забезпечував Йосиф хлібом свого батька, своїх братів і всю родину свого батька, в тому числі і малолітніх дітей.</li>
    <li>Хліба не було в усій країні і лютував дуже великий голод. Були виснажені голодом і єгипетська земля, і ханаанські землі.</li>
    <li>Йосиф зібрав усі гроші, що були в людей єгипетської та ханаанської земель, за зерно, яке вони купували, й виділяв їм хліб. Ці гроші Йосиф вніс до фараонового дому.</li>
    <li>Коли ж закінчилися гроші в єгипетському краю і в ханаанському краю, то всі єгиптяни прийшли до Йосифа з проханням: Дай нам хліба; невже нам вмирати перед тобою через те, що закінчилися гроші?</li>
    <li>А Йосиф відповів: Якщо закінчилися гроші, то приганяйте вашу худобу; я даватиму зерно за вашу худобу.</li>
    <li>Тож вони приганяли худобу до Йосифа, а Йосиф давав їм хліб за коней, овець, волів і за ослів. Того року Йосиф забезпечував людей хлібом за всю їхню худобу.</li>
    <li>Але рік той закінчився. Наступного року люди знову прийшли до нього з проханням: Не хочемо приховувати від нашого володаря, що ми не маємо вже ні грошей, ні худоби для нашого володаря. Нам не залишається більше нічого перед нашим володарем, хіба що лише власні тіла та наші землі.</li>
    <li>Навіщо гинути нам і нашим землям перед тобою? Купи нас і наші землі за хліб. І станемо ми з нашими землями підневільними фараона. Дай нам насіння, аби ми залишилися при житті та не померли; та й землі наші не спустошаться.</li>
    <li>Так Йосиф скупив усю єгипетську землю для фараона; кожний єгиптянин продав своє поле, оскільки голод продовжував лютувати. З того часу земля стала фараоновою власністю.</li>
    <li>Народ же він переселяв у міста, від одного краю Єгипту до другого краю,,</li>
    <li>Йосиф не купив лише земель жерців, тому що священики отримували частку від фараона і жили з того паю, який виділяв їм фараон. Через те вони не продали своїх земель.</li>
    <li>Після цього Йосиф сказав народу: Ось я сьогодні купив вас і ваші землі для фараона. Нині даю вам насіння; тож засівайте землю,</li>
    <li>а в жнива п'яту частину віддаватимете фараонові, а чотири частини будуть вам самим як для засіву поля, так і для їжі, - вам та всім вашим родинам, щоб ваші діти мали що їсти.</li>
    <li>Люди ж відповіли: Ти врятував нам життя; ми знайшли милість в очах нашого володаря, тому будемо фараоновими слугами.</li>
    <li>Так Йосифом був виданий декрет відносно єгипетської землі, який чинний аж до сьогодні: п'ята частина врожаю належить фараонові, за винятком земель жерців, що не стали власністю фараона.</li>
    <li>Що ж до Ізраїля, то вони оселилися в єгипетському краю, на землі Ґошен; вони успадкували її, намножилися і стали дуже численними.</li>
    <li>Яків прожив у єгипетському краю ще сімнадцять років. Усього віку життя Якова було сто сорок сім років.</li>
    <li>Наблизився день смерті, Ізраїля. Тож він покликав свого сина Йосифа і сказав йому: Якщо я знайшов ласку в твоїх очах, то поклади свою руку під моє стегно і вияви щодо мене милість і справедливість: ти не поховаєш мене в Єгипті,</li>
    <li>але я лежатиму з моїми батьками! Ти винесеш мене з Єгипту і поховаєш мене в їхній гробниці. Йосиф відповів: Я виконаю твоє прохання.</li>
    <li>Присягнись мені! -- Сказав Яків. - І той присягнувся батькові. А Ізраїль вклонився на узголів'ї постелі.</li>
  </ol>

  <h3>Розділ&nbsp;</h3>

  <ol>
    <li>Після цих подій сповістили Йосифові: Твій батько хворий. Тож він узяв з собою двох своїх синів, Манассію та Єфрема, і прийшов до Якова.</li>
    <li>Повідомили Якову, говорячи: Ось твій син Иосиф прийшов до тебе. Напружившись з усіх сил, Ізраїль сів на ліжку. М</li>
    <li>Тоді сказав Яків Йосифові: Всемогутній Бог з'явився мені в Лузі, що в ханаанському краю, поблагословив мене</li>
    <li>і сказав мені: Ось Я звеличу тебе і розмножу тебе, виведу з тебе громаду народів. А цю землю дам твоїм нащадкам після тебе у вічне володіння.</li>
    <li>Що ж до двох твоїх синів, які народилися в тебе в єгипетському краю ще до того, як я прибув до тебе в Єгипет, є моїми: Єфрем і Манассія, будуть моїми, як Рувим та Симеон.</li>
    <li>Діти ж, яких породиш після цього, будуть твоїми; вони ввійдуть у перелік своїх братів відповідно до їхньої спадкоємності.</li>
    <li>Коли я йшов з Падану, в ханаанському краю на моїх руках померла Рахиль. Це сталося в дорозі неподалік Євфрата. Там при дорозі до Євфрата (це Вифлеєм), я її поховав.</li>
    <li>Побачивши синів Йосифа, Ізраїль запитав: Хто вони?</li>
    <li>Иосиф відповів своєму батькові: Це - мої сини, яких дав мені тут Бог. Тож Яків сказав: Підведи їх до мене, щоб я їх поблагословив.</li>
    <li>Очі ж Ізраїля затьмарилися від старості, й він не міг добре бачити. Тому Йосиф підвів їх до нього; він поцілував їх, пригорнувши їх до себе.</li>
    <li>Йосифові Ізраїль сказав: Я вже не сподівався побачити твоє обличчя, але Бог показав мені й твоїх нащадків.</li>
    <li>Йосиф відвів їх від його колін і долілиць поклонився батькові.</li>
    <li>Після того Йосиф узяв їх обох: Єфрема правою рукою з лівого боку Ізраїля, а Манассію лівою рукою з правого боку Ізраїля, і підвів їх до нього.</li>
    <li>Проте Ізраїль, простягнувши свою правицю, поклав її на голову Єфрема, хоча він був молодшим, а свою лівицю на голову Манассії, хоча Манассія був первістком, схрестивши таким чином руки.</li>
    <li>І поблагословив він Йосифа такими словами: Бог, перед Яким ходили мої батьки, Авраам та Ісаак, Той Бог, Який мене годує, є моїм пастирем з дитинства і аж до цього дня;</li>
    <li>Ангел, який мене рятував від усякого зла, нехай благословить цих дітей, і хай кличеться в них моє ім'я та ім'я моїх батьків, Авраама та Ісаака, і нехай вони намножаться в дуже велике число на землі.</li>
    <li>Йосиф, побачивши, що батько поклав свою правицю на голову Єфрема, що, на його думку, було помилкою, тому він узяв праву руку свого батька, аби її перекласти з голови Єфрема на голову Манассії;</li>
    <li>при цьому Йосиф сказав своєму батькові: Не так, мій батьку, адже первісток цей; поклади свою правицю на його голову.</li>
    <li>Але його батько заперечив, сказавши: Знаю, мій сину, знаю; від цього також вийде народ, і він буде великим, але його молодший брат буде більшим за нього, а його потомство стане повнотою народностей.</li>
    <li>Благословляючи їх того дня, Яків промовив: Через тебе буде благословенний Ізраїль, бо говоритимуть: Нехай учинить тебе Бог, як Єфрема і Манассію. Таким чином, Єфрем був поставлений перед Манассією.</li>
    <li>А Йосифові Ізраїль сказав: Ось, я помираю, але Бог буде з вами і поверне вас у країну ваших батьків.</li>
    <li>Я ж даю тобі понад твоїх братів ту частку землі, яку я забрав з рук аморейців своїм мечем і своїм луком.</li>
  </ol>

  <h3>Розділ&nbsp;</h3>

  <ol>
    <li>Тоді покликав Яків синів своїх, попросивши: Зберіться, аби я сказав вам, що станеться з вами в прийдешні дні.</li>
    <li>Зійдіться і уважно слухайте, сини Якова, прислухайтесь до вашого батька, Ізраїля.</li>
    <li>Рувиме, ти - мій первенець, моя міць і початок моєї сили, -- надзвичайно гордий та надмірно владний!</li>
    <li>Ти кипів, немов вода, але не верховодитимеш! Адже ти увійшов на ложе свого батька; увійшовши на моє ложе, ти зганьбив мене.</li>
    <li>Симеон і Левій -- брати; їхні мечі - знаряддя жорстокості.</li>
    <li>Моя душа не приєднається до їхньої змови, і до їхньої громади хай не прилучиться моя слава, тому що в своєму гніві вбили людину і в своїм свавіллі порізали сухожилля бику.</li>
    <li>Проклятий їхній гнів, бо він безжалісний, а їхня лють жорстока; поділю їх у Якові й розпорошу їх в Ізраїлі.</li>
    <li>Юдо, тебе вихвалятимуть твої брати; твоя рука на шиї твоїх ворогів. Тобі вклоняться сини твого батька.</li>
    <li>Юда - молодий лев! Мій син повернувся з полювання, причаївся і заліг, наче лев. І як лева, хто його потурбує?</li>
    <li>Не відійде берло від Юди і з його покоління берло володаря, доки, не прийде Той, Кому воно належить, і Йому - коритимуться народи.</li>
    <li>Він прив'язує до виноградної лози Свого осла, а Своє осля - до добірної лози. Він випере Свій одяг у вині, а Свої шати -- в крові виноградної лози.</li>
    <li>Його очі більш іскристі, ніж вино, а Його зуби біліші за молоко.</li>
    <li>На березі моря, біля причалу кораблів, оселиться Завулон, а його кордони - аж до Сидона.</li>
    <li>Іссахар - сильний осел, що розлігся між двома кошарами;</li>
    <li>він побачив добре місце для спочинку і хорошу землю, тому зігнув свої плечі під поклажею і став рабом тяжкої праці.</li>
    <li>Дан судитиме свій народ, як одне з племен Ізраїлю.</li>
    <li>Хай буде Дан змією при дорозі, гадюкою на стежці, яка жалить коня в п'яту, так що його вершник падає навзнаки.</li>
    <li>На спасіння Твоє я сподіваюсь, <span class="YHWH">Господи</span>.</li>
    <li>Гад. Ватага розбійників нападе на нього, але він відбиватиметься від них, переслідуючи їх по п'ятах.</li>
    <li>Щодо Асира, то він багатий на хліб і постачатиме царські ласощі.</li>
    <li>Нефталим - вільна лань; він промовляє гарні слова.</li>
    <li>Йосиф - пагін плодового дерева, гілки якого підіймаються по муру.</li>
    <li>Великі прикрощі чинили йому, вороже ставилися до нього й пускали стріли вправні стрільці;</li>
    <li>та його лук був непохитним, як і пружні рамена його рук, завдяки руці Сильного Бога Якова, Пастиря та Скелі Ізраїля,</li>
    <li>завдяки Богові твого батька, Який допомагає тобі. Всемогутній благословить тебе небесним благословенням згори і благословенням підземної безодні, благословенням грудей і лона.</li>
    <li>Благословення твого батька вищі за віковічні і благословенні гори та їхні вічні вершини. Вони спочиватимуть на Йосифовій голові, - на голові обраного між його братами.</li>
    <li>Веніямін - хижий вовк: вранці він споживає упіймане, а ввечері ділить здобич.</li>
    <li>Оце і всі дванадцять племен Ізраїлю, а також те, що їм сказав їхній батько, благословляючи їх. Він кожного з них поблагословив притаманним йому окремим благословенням.</li>
    <li>Він дав їм Заповіт, промовляючи до них: Я ж приєднуюсь до свого народу. Поховайте мене з моїми батьками в печері, що на полі Ефрона-хеттейця, -</li>
    <li>в тій печері, що на полі Махпела, навпроти Мамре в ханаанській землі. На полі, яке купив Авраам у Ефрона-хеттейця для власної гробниці.</li>
    <li>Там поховали Авраама і його дружину Сарру, там поховали Ісаака та його дружину Ревеку. Там я поховав Лію.</li>
    <li>Те поле й печера, що на ньому, куплена в синів хетових.</li>
    <li>Давши Заповіт своїм синам, Яків замовк, - простягнув ноги на ліжку і помер. Він приєднався до свого народу.</li>
  </ol>

  <h3>Розділ&nbsp;</h3>

  <ol>
    <li>І Йосиф, припавши до обличчя свого батька, плакав над ним і поцілував його,</li>
    <li>Потім Йосиф звелів своїм слугам-лікарям забальзамувати тіло свого батька, і лікарі забальзамували Ізраїля.</li>
    <li>На це пішло сорок днів, бо саме стільки часу триває бальзамування. Єгиптяни оплакували Якова сімдесят днів.</li>
    <li>Як скінчились дні його жалоби, Йосиф звернувся до придворних фараона зі словами: Якщо я знайшов милість у ваших очах, передайте фараонові мої слова:</li>
    <li>Мій батько взяв з мене присягу, говорячи: Ось я вмираю. Поховай мене в гробниці, яку я собі приготував у ханаанському краї. Тому дозволь мені піти й поховати мого батька, і я повернуся.</li>
    <li>Фараон відповів: Іди, поховай свого батька саме так, як він тебе заприсягнув.</li>
    <li>І пішов Йосиф, щоб поховати свого батька. З ним також пішли усі придворні фараона, вельможі його дому та всі вельможі єгипетського краю.</li>
    <li>Пішли й усі домашні Йосифа, та його брати, -- уся родина його батька. Лише своїх дітей, а також своїх овець і своїх волів залишили в ґошенській землі.</li>
    <li>їх також супроводжували колісниці та вершники, так що утворилася дуже велика процесія.</li>
    <li>Вони прийшли до току Атада, що за Йорданом, і там оплакували Якова дуже великим і сильним голосінням. Там справив Йосиф за своїм батьком семиденну жалобу.</li>
    <li>Коли ж побачили мешканці ханаанського краю жалобу на току Атада, то сказали: Це велика жалоба для єгиптян. Саме тому те місце за Йорданом названо: Авел-Міцраїм, тобто Жалоба Єгипту.</li>
    <li>Отож, сини Якова зробили йому так, як він їм заповів.</li>
    <li>Його сини перенесли батька до ханаанського краю і поховали його в печері на полі Махпела, що навпроти Мамре, - на полі яке придбав у власність Авраам у Ефрона-хеттейця.</li>
    <li>Після похорону свого батька Йосиф повернувся до Єгипту. Повернулися він і його брати та всі, що ходили з ним ховати, його батька.</li>
    <li>Як же брати Йосифа усвідомили, що їхній батько помер, то сказали: А що як Йосиф затаїв на нас зло і захоче відплатити нам За все лихо, яке ми йому заподіяли?!</li>
    <li>Тому вони послали сказати Йосифові: Твій батько перед своєю смертю заповів, кажучи:</li>
    <li>Так скажіть Йосифові: Прости злочин твоїх братів та їхній гріх, оскільки вони дійсно заподіяли тобі зло. Тому тепер прости провину слуг Бога твого батька. Йосиф плакав, коли йому це говорили.</li>
    <li>Тож його брати особисто підійшли до Йосифа, впали перед ним долілиць і сказали: Ось ми - твої слуги.</li>
    <li>Та Йосиф промовив до них: Не бійтеся! Хіба ж я можу бути замість Бога?</li>
    <li>Ви замислювали проти мене зло, однак Бог повернув це на добро, аби сталося так, як є сьогодні: прогодувати численний народ.</li>
    <li>Тому не бійтесь, - я утримуватиму вас і ваших дітей. Він потішив їх, розмовляючи з ними доброзичливо.</li>
    <li>Йосиф і вся родина його батька залишилися в Єгипті. Всього Йосиф прожив сто десять років.</li>
    <li>Йосиф побачив Єфремових дітей аж до третього покоління. Також і діти Махіра, Манассіїного сина, народилися на коліна Йосифа.</li>
    <li>Прийшов час, і Йосиф сказав своїм братам: Я вмираю, але Бог неодмінно відвідає вас, і виведе вас з цієї землі у край, який Бог з клятвою пообіцяв Авраамові, Ісаакові та Якову.</li>
    <li>І Йосиф взяв від синів Ізраїля клятву, кажучи: Бог неодмінно відвідає вас, а ви заберете звідси мої кості.</li>
    <li>Йосиф помер у віці ста десяти років. Його забальзамували і поклали його в труну в Єгипті.
  </ol>


  
</body>
</html>